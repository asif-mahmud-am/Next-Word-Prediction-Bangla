সিজিপিএ ভালো থাকা লাগবে । এই স্কলারশিপের মজা হলো ওরা আপনাকে ইয়োরোপের দুটো দেশের দুই বিশ্ববিদ্যালয়ে যৌথভাবে দুই বছরের মাস্টার্স ডিগ্রি করাবে । বৃত্তির পরিমাণ বেশ ভালো । কোনো চাকরির অভিজ্ঞতা লাগবেনা । বিশ্বের যেকোনো বিশ্ববিদ্যালয় থেকে আপনি আনকন্ডিশনাল অফার লেটার পেলে আপনি এটায় এপ্লাই করতে পারবেন । আইল্টস দেওয়া লাগবে । বিশ্ববিদ্যালয় অফার পাওয়ার পর আলদাভাবে এপ্লাই করতে হবে । সাধারণত জানুয়ারি ফেব্রুয়ারিতে ওপেন হয়ে এপ্রিল পর্যন্ত সময় থাকে । বিশ্বের ভালো র‍্যাংকের বিশ্ববিদ্যালয়ে ভর্তি হয়ে অফার লেটার নিয়ে এই স্কলারশিপে এপ্লাই করতে হয় । সাধারণত উন্নয়ন বিষয়ক পড়ালেখার জন্য এই বৃত্তি দেওয়া হয় । দারুণ একটা সিভি লাগবে । ফরম্যাট অনেকেই দিয়ে দেয় যেমন ইরেসমাসে আপনাকে সিভি ফরম্যাট ওরাই দিয়ে দিবে । বাকিগুলোর ক্ষেত্রে সিভি হবে সিম্পল কিন্তু বেশ ঝকঝকে । মিথ্যা কোনো ইনফরমেশন দেওয়া যাবেনা । আপনার বিশ্ববিদ্যালয়ের থিসিস সুপারভাইজর বা শিক্ষক বা আপনার কর্মক্ষেত্রের বস থেকে আপনার দুটো রেফারেন্স লেটার লাগবে । এ ক্ষেত্রে যে আপনাকে রেফারেন্স দিবে অর্থাৎ রেফারির যোগ্যতাও সেই লেভেলের হতে হবে । আমি ভাত খাই । 
নোয়াখালী বিজ্ঞান ও প্রযুক্তি বিশ্ববিদ্যালয় থেকে পড়াশুনা করছি । আমার দেখা সবচেয়ে সুন্দর নদী হচ্ছে পদ্মা । আমরা মাছে ভাতে বাঙালি । আশা করি ভাল আছো । আমার জন্য দোয়া করবেন । আমি ছবি আঁকতে ভালবাসি । আমি আজ কে মুরগি দিয়ে ভাত খেয়েছি । তুমি কেমন আছো । তোমার বাসার সবাই কেমন আছে । আমাদের শিক্ষকেরা সবসময় আমাদের সাহায্য করে থাকেন । শিক্ষকদের কাছে আমরা কৃতজ্ঞ । ভয় পেলে চলবে না সামনে এগিয়ে যেতে হবে । আমি নিজেও এমন প্রত্যাশা করি নি । নিজের কাজ নিজে করাই ভাল । মানুষ মাত্রই পরিবর্তনশীল । আসসালামু আলাইকুম । তুই কেমন আছিস ? তোরা কেমন আছিস ?  তোমরা কেমন আছো ? আপনি কেমন আছেন ? আপনারা কেমন আছেন ? আমি ভাল আছি । আমরা ভাল আছি । তোমার নাম কি ? তোমাদের নাম কি ? তুমি কোথা থেকে এসেছো ? আমি মিরপুর থেকে এসেছি । তোমার সাথে দেখা হয়ে ভাল লাগল । সুপ্রভাত সবাইকে । শুভ সন্ধ্যা সবাইকে । সবাইকে ঈদ মোবারাক । আমি কি ভেতরে আসতে পারি ? আল্লাহ হাফেয । আপনাদের দিনটি ভাল কাটুক । আপনার যাত্রা শুভ হোক । আমি বুঝতে পেরেছি । আপনি কি বাংলা বলতে পারেন ? জী অল্প বলতে পারি । আমার সাথে বাংলায় কথা বল । দুঃখিত আমার উত্তরটা জানা নেই । তুমি আমার সঙ্গে ঘুরতে যাবে ? আশা করি সুস্থ আছো । শুভ জন্মদিন । অনুগ্রহ করে আমাকে সাহায্য করুন । আমাকে একটু সাহায্য কর । এতা হতেই পারে না । আমি কি কিছু করতে পারি ? আচ্ছা তাহলে আমি আজকের মত আসি । তোমার সাহস দেখে আমি মুগ্ধ । তোমাকে আজ এত খুশি খুশি লাগছে কেন ? তুমি খুব ভাল ছেলে । আমি একজন ডাক্তার । তুমি আমার জন্য অনেক কিছু করেছ । কি দারুন এক সংবাদ । কি অসাধারণ তার প্রতিভা । আমি ভীষণ খুশি । আমি তোমার সাথে এই ব্যাপারে একমত । আমার মনে হয় তুমি সঠিক । আমার কোথা শুনুন । আপনি কি চা খেতে পছন্দ করেন ? আমি আন্তরিকভাবে দুঃখিত । রবিবার আমার বাসায় আপনাকে দাওয়াত রইল । কলমটার দাম কত ? আমি পৃথিবীটাকে ঘুরে দেখতে চাই । আমি শনিবার সিলেট ঘুরতে যাবো । সোমবার আমরা ঘুরতে যাব সিলেটে । মঙ্গলবার আমি ক্লাস করতে পারব না । বুধবার সব মার্কেট বন্ধ থাকে । বৃহস্পতিবার রাস্তায় ভয়াবহ গাড়ির চাপ থাকে । কাল সকালে তারা বেড়াতে যাবে । বিকেলে আমরা ফুটবল খেলব । রাতে তাড়াতাড়ি ঘুমিয়ে পরা উচিত । আমরা আমাদের জীবনে অনেক মানুষকে দেখেছি যারা অনেক জ্ঞানী হওয়া সত্ত্বেও নিজেদের ঠিক মতো প্রকাশ করতে পারে না । এমনকি শিক্ষা জীবনে এমন অনেক শিক্ষকদের দেখেছি যাদের পড়া আমরা কিছুই বুঝতাম না । নিঃসন্দেহে তারা অনেক জ্ঞানী কিন্তু ঘাটতি ছিল উপস্থাপনের । সুন্দর করে কথা বলা হচ্ছে একটি আর্ট। অনেকেই দেখা যায় অনেক জ্ঞানী হওয়া সত্ত্বেও উপস্থাপনের ঘাটতি থাকায় কেউ তাতে আগ্রহ দেখায় না । নিজেকে প্রকাশ করতে কে না চায় ? সবাই চায় নিজেকে সবচেয়ে সুন্দর করে উপস্থাপন করতে। বাহ্যিক সৌন্দর্যের মধ্যে ভাব প্রকাশের সৌন্দর্য হচ্ছে অন্যতম একটি উপাদান । অনেকেই আছেন খুব ভালো মনের মানুষ। কিন্তু তিনি ভাল কথা বললেও যিনি শুনছেন তার ভাল লাগে না। শুধুমাত্র গুছিয়ে কথা বলার উপায় না জানার কারণে। এ কাজ খুব কঠিন কিছু নয় । সময় ও স্রোত কারো জন্য থেমে থাকে না। মানুষ মরণশীল। আমাদের সবার উচিত একে অন্যকে সাহায্য করা । মানুষ সামাজিক জীব । চরিত্রহীন মানুষ পশুর সমান । বন্যেরা বনে সুন্দর শিশুরা মাতৃক্রোড়ে। মানুষের প্রতি বিশ্বাস হারানো পাপ। আদা শুকালেও ঝাল যায় না । কয়লা ধুলে ময়লা যায় না । চোরা না শুনে ধর্মের কাহিনি । ঢেঁকি স্বর্গে গেলেও ধান ভানে। পিপীলিকার পাখা হয় মরিবার তরে। অন্যায় যে করে আর অন্যায় যে সহে তব ঘৃণা যেন তারে তৃণসম দহে । অতি চালাকের গলায় দড়ি। অতি লোভে তাঁতি নষ্ট। অতি ভক্তি চোরের লক্ষণ। অভাবে স্বভাব নষ্ট। অভাগা যেদিকে যায়, সাগর শুকিয়ে যায়। অধিক সন্ন্যাসীতে গাজন নষ্ট । অল্প বিদ্যা ভয়ঙ্করী। অল্প শোকে কাতর অধিক শোকে পাথর । আঙ্গুল ফুলে কলাগাছ। আঠারো মাসে বছর । আপনি বাঁচলে বাপের নাম। আমও গেল ছালাও গেল । আলালের ঘরের দুলাল । অন্যের ক্ষতি করলে নিজেরও ক্ষতি হয় । উলুবনে মুক্তা ছড়ানো। উড়ে এসে জুড়ে বসা। একতাই বল। এক মাঘে শীত যায় না । এক হাতে তালি বাজে না। কত ধানে কত চাল। কারও পৌষ মাস কারও সর্বনাশ । খাল কেটে কুমির আনা। গরু মেরে জুতা দান । ঘোড়া ডিঙিয়ে ঘাস খাওয়া । চকচক করলেই সোনা হয় না। চোর পালালে বুদ্ধি বাড়ে। দশের লাঠি একের বোঝা। নাচতে না জানলে উঠান বাঁকা। মশা মারতে কামান দাগা। যত গর্জে তত বর্ষে না। যেমন কর্ম তেমন ফল । লোভে পাপ পাপে মৃত্যু । আমাদের দেশের নাম বাংলাদেশ। এখানে নানা ধর্মের মানুষ বাস করে। ক্রিকেট বাংলাদেশের সবচেয়ে জনপ্রিয় খেলা। ফুটবল খেলা সারা বিশ্বে খুব জনপ্রিয় একটি খেলা । আমি সকালে বিদ্যালয়ে যাই। সন্ধ্যা হলে পড়তে বসি। রাতে খাবার খেয়ে ঘুমিয়ে পড়ি।
নিজের অজান্তেই চায়ে চুমুক দিলাম । দিয়ে মনে হলো সত্যি এত স্বাদের চা জীবনে খাইনি । কেমন নেশা ধরানো অপূর্ব এক পানীয় । চা এ রকমও হতে পারে । আমাদের বাড়ির পরই দিগন্তব্যাপী মাঠ । আমি একা থাকি মাঠের ধারের একটা ঘরে । রাত জেগেও ছবি আঁকি । এক রাতে একটা পরির ছবি আঁকলাম । শুধু পাখনা দুটো রঙিন । ভারি সুন্দর হলো ছবিটা । আহা এ রকম একজন পরি যদি আমার বউ হতো । বাইরে শিউলি ফুলের মতো জ্যোৎস্না । সুন্দর হাওয়া বইছে । আমি ঘর থেকে বেরিয়ে এলাম । মাঠের দিকে গিয়ে একটু ঘুরলাম । ঘরে ফিরে দেখলাম এক অদ্ভুত দৃশ্য । আমি আবার হাসলাম । তিনি আমার হাসিটা খেয়াল করলেন । পাগলের প্রলাপ ভাবছেন । সেটাই ভাবার কথা । হাতে আঁকা ছবি থেকে পরির পাখা খুলে টেবিলে রাখা হবে এটা কোনো মানুষের পক্ষে মেনে নেওয়া সম্ভব না । আমিও মেনে নিতে পারছিলাম না । এ কী করে সম্ভব । আর ভারি সুন্দর একটা গন্ধ আমার ঘরে । তারপরআজ শনিবার রাজধানীর বনানীতে বাংলাদেশ সড়ক পরিবহন কর্তৃপক্ষ (বিআরটিএ) কার্যালয়ে এই কর্তৃপক্ষ এবং পরিবহনমালিক ও শ্রমিকনেতাদের মধ্যে বৈঠক অনুষ্ঠিত হয়। বৈঠকে হাফ ভাড়া কার্যকর করা নিয়ে নিজেদের বক্তব্য তুলে ধরেন পরিবহননেতারা।
হাফ ভাড়া চালু হলে মোট ক্ষতি বা ভর্তুকি নিয়ে এনায়েত উল্লাহ বলেন, তাৎক্ষণিক কিছু করা যাবে না। সময়ের প্রয়োজন আছে, টাস্কফোর্স ছাড়া এটি সম্ভব নয়। সংশ্লিষ্ট সব প্রতিষ্ঠান নিয়ে একটি টাস্কফোর্স গঠন করে সর্বসম্মত সিদ্ধান্ত নিতে হবে। হাফ ভাড়ায় ক্ষতির পরিমাণ টাস্কফোর্স নির্ধারণ করবে।
হাফ ভাড়ার প্রচলিত রেওয়াজ বিষয়ে সাংবাদিকদের প্রশ্নের জবাবে পরিবহনমালিক নেতারা দাবি করেন, শিক্ষার্থীদের কাছ থেকে হাফ ভাড়া নেওয়ার কোনো বিধান আগেও ছিল না, এখনো নেই। ছাত্রদের বচসায় কোনো কোনো পরিবহনশ্রমিক এটা মেনে নিতেন। তবে সরকারিভাবে সিদ্ধান্ত হলে এটি সবাইকে দিতে হবে। যে দেশে ভোটার আইডি কার্ড, ড্রাইভিং লাইসেন্স জাল হয়, সেখানে ছাত্রত্ব কীভাবে প্রমাণ হবে।
বৈঠক শেষে ছাত্রদের শ্রেণিকক্ষে ফিরে যাওয়ার আহ্বান জানিয়ে বিআরটিএ চেয়ারম্যান নুর মোহাম্মদ মজুমদার বলেন, ‘ছাত্রদের দাবি সরকারের কাছে পৌঁছেছে। সরকার ছাত্রদের যৌক্তিক দাবির বিষয়ে আন্তরিক। এটাকে আইনি কাঠামোর মধ্যে আনতে সময় লাগবে।’
টি-টোয়েন্টি বিশ্বকাপের ব্যর্থতার হতাশা তখনো ঘিরে রেখেছে সবাইকে। এর মধ্যেই বাংলাদেশ সফরে চলে আসে বিশ্বকাপের সেমিফাইনালে খেলা পাকিস্তান দল। ঘরের মাঠে টেস্ট সিরিজ খেলতে নামার আগে তিন টি-টোয়েন্টি ম্যাচের সিরিজও খেলেছে বাংলাদেশ তাদের বিপক্ষে। সেই দলে ছিলেন না টি–টোয়েন্টি বিশ্বকাপের দলে থাকা লিটন দাস। কিন্তু টি–টোয়েন্টি দল থেকে বাদ পড়াটাই নাকি টেস্টে শাপেবর হয়েছে তাঁর জন্য। পাকিস্তানের বিপক্ষে চট্টগ্রাম টেস্টের প্রথম ইনিংসে শত রানের ইনিংস খেলতে সেটাই নাকি সাহায্য করেছে তাঁকে।
আজ টেস্টের দ্বিতীয় দিন শেষে অনলাইন সংবাদ সম্মেলনে লিটন বলছিলেন, ‘টি-টোয়েন্টিতে যে জন্য আমাকে বিশ্রাম দেওয়া হয়েছিল, হয়তো সেটারই ফলাফল এই শতক। হয়তো তাঁরা ভেবেছিলেন, আমি যেন টেস্ট ক্রিকেটে ভালো করি, এ জন্য টি-টোয়েন্টি থেকে বিশ্রাম দিয়েছিলেন।’
টি-টোয়েন্টি সিরিজের সময়টায় বিকেএসপিতে প্রথম শ্রেণির টুর্নামেন্ট জাতীয় ক্রিকেট লিগ খেলেছেন লিটন। সেখানেই বিকেএসপির দুই প্রশিক্ষক মন্টু দত্ত ও নাজমুল আবেদীনের সঙ্গে ব্যাটিং নিয়ে কাজ করেছেন। দলের সঙ্গে যোগ দেওয়ার পর ব্যাটিং কোচ অ্যাশওয়েল প্রিন্স কাজ করেছেন লিটনের স্টান্স নিয়ে।
নেওয়ার চেষ্টা করব।’
যে বিশ্বকাপ ভারতের মাটিতে হওয়ার কথা ছিল, করোনার কারণে যে বিশ্বকাপ শেষ পর্যন্ত সংযুক্ত আরব আমিরাতে সরে গেলেও আয়োজকের ঘিরে ছিল ভারতেরই নাম, সেই বিশ্বকাপের সুপার টুয়েলভে শুরু করে সুপার টুয়েলভেই শেষ ভারতের বিশ্বকাপ-যাত্রা।
কেন এই ভরাডুবি? বিশ্লেষণ কম হয়নি এ নিয়ে। তবে পাকিস্তানের সাবেক অধিনায়ক ইনজামাম-উল-হকের চোখে, ভারতের ব্যর্থতার কারণটা অধিনায়ক বিরাট কোহলি আর কোচ রবি শাস্ত্রীর সঙ্গে ভারতের ক্রিকেট বোর্ডের (বিসিসিআই) সম্পর্কের অবনতি।
টি-টোয়েন্টি বিশ্বকাপটা একদিক থেকে কোহলি আর শাস্ত্রী দুজনের জন্যই ছিল সমাপ্তিরেখা। কোহলি বিশ্বকাপের পর ভারতের টি-টোয়েন্টি দলের অধিনায়কত্ব না করার ঘোষণা দিয়েছেন আরও অনেক আগে। আর বিশ্বকাপের পরই ভারতের বোর্ডের সঙ্গে শাস্ত্রীর চুক্তি শেষ হয়ে যেত। 
সে চুক্তি যে আর নবায়ন হচ্ছে না, সেটাও অনেকটা নিশ্চিত ছিল। শাস্ত্রীর বদলে যে দ্রাবিড় কোচ হচ্ছেন, সেটির আনুষ্ঠানিক ঘোষণা বিসিসিআই দিয়েছিল ৩ নভেম্বর বিশ্বকাপের সুপার টুয়েলভে আফগানিস্তানের বিপক্ষে ভারতের ম্যাচ চলার সময়ে!
ইনজামামের মনে হচ্ছে, বিশ্বকাপের আগেই কোচ-অধিনায়কের সরে যাওয়া নিশ্চিত হওয়ার কারণেই বিশ্বকাপে ভালো করতে পারেনি ভারত। ‘ম্যাচের আগেও এটা বলেছি যে টুর্নামেন্টের আগেই অধিনায়কত্ব ছেড়ে দেওয়ার এই বিবৃতি যে দিল (কোহলি), সেটা ভালো হয়নি। আপনার সামনে একটা বড় টুর্নামেন্ট, এর আগে এমন কিছু বোঝায় যে আপনার ওপর চাপ বাড়ছে, আপনি স্বস্তিতে নেই। আর ওরা তো টুর্নামেন্টের আগেই জানত যে শাস্ত্রীর বদলে দ্রাবিড় আসছে’—পাকিস্তানের টিভি চ্যানেল এআরওয়াইকে বলেছেন ইনজামাম।
হজম করতেও পারেননি রোনালদো। গত মৌসুমে চ্যাম্পিয়নস লিগে নিজের দেশের ক্লাব এফসি পোর্তোর বিপক্ষে হেরে দ্বিতীয় রাউন্ড থেকেই বাড়ির পথ ধরেছিল রোনালদোর সে সময়ের ক্লাব জুভেন্টাস। তখন দলটার কোচ ছিলেন আন্দ্রেয়া পিরলো। প্রথম লেগে এমনিতেই পোর্তোর মাঠ থেকে ২-১ গোলে হেরে এসেছিল জুভেন্টাস।
দ্বিতীয় লেগে ঘুরে দাঁড়াবে কি, প্রথমার্ধে নিজেদের মাঠে আরও এক গোল খেয়ে বসে তৎকালীন ইতালিয়ান চ্যাম্পিয়নরা। নিজেদের গা ছাড়া অবস্থা দেখে বিরতির সময় সতীর্থদের ওপর মেজাজ হারিয়েছিলেন রোনালদো।
টেস্ট ক্রিকেটে অক্ষর প্যাটেলের স্বপ্নযাত্রা চলছেই। কিউইদের এলোমেলো করে দেন মূলত ভারতের এই বাঁহাতি স্পিনারই। কাল ৬২ রানে নিয়েছেন ৫ উইকেট। ৪ টেস্টের ক্যারিয়ারে এটি তাঁর ইনিংসে পঞ্চম ৫ উইকেট। কাল দ্বিতীয় সেশনে দ্বিতীয় নতুন বলে বোলিং করে অক্ষর তুলে নেন রস টেলর, হেনরি নিকোলস ও টম ল্যাথামকে। ১১ ওভারের স্পেলে মাত্র ১৪ রান দিয়ে এই উইকেট তিনটি নিয়েছেন অক্ষর।
জুনে বিশ্ব টেস্ট চ্যাম্পিয়নশিপের ফাইনালের পর এই প্রথম আন্তর্জাতিক ক্রিকেট খেলতে নামা টেলর একবার অক্ষরেরই বলে স্টাম্পের পেছনে ক্যাচ দিয়ে বেঁচে গেছেন। ক্যাচটি মিস করেছেন ঋদ্ধিমান সাহার জায়গায় বদলি হিসেবে নেমে কিপিং করা শ্রীকর ভারত। কিন্তু অক্ষর খুব বেশিক্ষণ ভাগ্যবঞ্চিত থাকেননি। কয়েক ওভার পর তাঁরই বলে উইকেটের পেছনে ভারতকেই ক্যাচ দিয়ে ফেরেন ১১ রান করা টেলর। নিকোলসকে অক্ষর ফিরিয়েছেন এলবিডব্লুর ফাঁদে ফেলে। স্লগ সুইপ করতে গিয়ে মিস করা নিকোলস রিভিউ নিয়েও বাঁচতে পারেননি।
নেইমার ও মেসির মধ্যে দূরত্ব বেড়েছে বলে গুঞ্জন ফাইল ছবি: এএফপি
একে তো মাঠে তাঁদের পারফরম্যান্সের কাঁটাছেড়া চলছে চারদিকে। কাঁটাছেড়ায় ভালো কিছু আসছেও না। নেইমার আর কিলিয়ান এমবাপ্পে তো ছিলেনই, তাঁদের সঙ্গে লিওনেল মেসিও যোগ হওয়ার পর যে চোখধাঁধানো ফুটবল আর গোলের ছড়াছড়ির আশা করেছিল পিএসজি, তা হচ্ছে না।
এর মধ্যে মেসি আর নেইমারকে নিয়ে শোনা যাচ্ছে নতুন দুঃসংবাদ। বার্সেলোনায় দুজনের বন্ধুত্বের গল্প সবার জানা, বার্সেলোনার সঙ্গে সম্পর্ক শেষ হওয়ার পর মেসির পিএসজিতে যাওয়ার অন্যতম বড় কারণও নেইমারই ছিলেন বলে জানা গেছে। প্রিয় বন্ধুকে ক্লাবে আনতে ব্রাজিলিয়ান ফরোয়ার্ড পিএসজি কর্তাদের উৎসাহ আরও চাগিয়ে দিয়েছিলেন। সেই মেসি আর নেইমারের সম্পর্কটাই নাকি আর আগের মতো সহজ নেই!
এমন খবর অবশ্য ফ্রান্স নয়, স্পেন থেকেই আসছে। বার্সেলোনাভিত্তিক সাংবাদিক শাভি তোরেস জানাচ্ছেন, মেসি আর নেইমারের সম্পর্ক আর আগের মতো বন্ধুত্বপূর্ণ নয়।
খবরটা এমন সময়ে আসছে, যখন গত পরশু চ্যাম্পিয়নস লিগে ম্যানচেস্টার সিটির মাঠে হারের পর পিএসজির ফুটবল নিয়ে সমালোচনার কমতি নেই। 
এর একটা বড় কারণ অবশ্য পিএসজি কোচ মরিসিও পচেত্তিনো। পিএসজির দল কেমন হবে, ফুটবলের কৌশল কেমন হবে; পিএসজিতে যাওয়ার দেড় বছরেও তা-ই এখনো গোছাতে পারেননি পিএসজি কোচ মরিসিও পচেত্তিনো। লিগে পিএসজি ১১ পয়েন্টে এগিয়ে লিগ শীর্ষে আছে ঠিকই, তবে তাদের খেলার ধরন মন ভরাতে পারছে না কারও।
চ্যাম্পিয়নস লিগে তো গত পরশু ম্যান সিটির কাছে ২-০ গোলের হারে ‘ফুটবলের শিক্ষা’ই পেল পিএসজি! 
এই হারে গ্রুপে পিএসজির দ্বিতীয় হওয়াও নিশ্চিত। তার মানে শেষ ষোলোতে বায়ার্ন মিউনিখ, আয়াক্স, লিভারপুল, রিয়াল মাদ্রিদ, ম্যানচেস্টার ইউনাইটেড, চেলসি কিংবা জুভেন্টাসের মতো কোনো দলের বিপক্ষে পড়ার সম্ভাবনা বেশি!
কথাটা লিওনেল মেসির। আজ ডিয়েগো ম্যারাডোনার প্রথম মৃত্যুবার্ষিকীতে স্প্যানিশ সংবাদমাধ্যম ‘মার্কা’কে এ কথা বলেন আর্জেন্টাইন ফরোয়ার্ড। 
গত বছর আজকের দিনে ’৮৬ বিশ্বকাপ কিংবদন্তির মৃত্যুর পর ইনস্টাগ্রামে মেসি তাঁর পূর্বসূরিকে শ্রদ্ধাঞ্জলি দেন এভাবে, ‘ফুটবল এবং আর্জেন্টাইনদের জন্য খুব দুঃখের দিন। তিনি চলে গেলেও এটা আসলে প্রস্থান নয়। কারণ ডিয়েগো চিরকালীন।’
সর্বকালের অন্যতম সেরা এ ফুটবলারের প্রতি শ্রদ্ধাঞ্জলি অর্পণের সময় বার্সেলোনার খেলোয়াড় ছিলেন মেসি। তারপর এই এক বছরে মেসির জীবনও পাল্টেছে। বার্সেলোনা ছেড়ে এখন তিনি পিএসজির। এর মাঝে জিতেছেন কোপা আমেরিকাও। আর্জেন্টিনার হয়ে এটি মেসির প্রথম শিরোপা। 
ম্যারাডোনা বেঁচে থাকতে এমন সাফল্যের দেখা পাননি মেসি। গত জুলাইয়ে কোপা আমেরিকা জিতে ম্যারাডোনাকে স্মরণ করতে ভোলেননি আর্জেন্টাইন তারকা, ‘...অবশ্যই এটা (শিরোপা) ডিয়েগোর জন্যও, তিনি যেখানেই থাকুন না কেন আমাদের সমর্থন দিয়েছেন।’
বার্সেলোনার কোচের দায়িত্ব নেওয়ার পর থেকে দুই ম্যাচে ডাগআউটে বসেছেন জাভি হার্নান্দেজ। দুই ম্যাচে কিংবদন্তি স্প্যানিশ মিডফিল্ডারের রেকর্ড একেবারে খারাপ নয়। নগরপ্রতিদ্বন্দ্বী এসপানিওলের বিপক্ষে লিগে বার্সার ডাগআউটে তাঁর অভিষেক ম্যাচে ১-০ গোলে জিতেছিল কাতালানরা, এরপর চ্যাম্পিয়নস লিগে বেনফিকার সঙ্গে নিজেদের মাঠে করেছে গোলশূন্য ড্র। 
তবে দুই ম্যাচ শেষে যে ব্যাপারে সবচেয়ে বেশি উন্নতি চাইবেন জাভি, তা নিশ্চিতভাবেই দলের গোল করার ক্ষমতা। তাঁর অধীনে ১৮০ মিনিটে কোনো গোল না খেলেও মাত্র একটা গোল করেছে দল, এটা নিশ্চয়ই বার্সা কোচের ভালো লাগেনি। তা যে লাগেনি, সেটি দলবদলের বাজারের গুঞ্জনে চোখ রাখলেই বোঝা যায়। আক্রমণে শক্তি বাড়ানোর পথ খুঁজছেন জাভি।  
আলোচনার টেবিলে উঠে এসেছিল জাভির সাবেক ক্লাব আল সাদের আলজেরিয়ান স্ট্রাইকার বাগদাদ বুনেদজাহর নামও। রাহিম স্টার্লিংও কিছুদিন সরগরম রেখেছিলেন দলবদলের বাজার। এর মধ্যে গতকাল থেকে গুঞ্জন শুরু হয়েছে ফেরান তোরেসকে ঘিরেও। ম্যানচেস্টার সিটির স্প্যানিশ ফরোয়ার্ডকে পেতে আগ্রহী জাভি, তাঁর জন্য দেনদরবার করতে বার্সার ক্রীড়া পরিচালক মাতেও আলেমানি এরই মধ্যে ম্যানচেস্টারে চলে গেছেন, স্পেনে গুঞ্জন এমনই। 
তরুণ, গতিশীল, কৌশলী, বল পায়ে অনায়াসেই প্রতিপক্ষ ডিফেন্ডারকে পাশ কাটিয়ে যেতে পারেন...এমন উইঙ্গার যে তাঁর পছন্দ, সেটা বার্সেলোনার কোচ হিসেবে নিজের পরিচিতির দিনেই বলেছিলেন জাভি। বার্সেলোনায় উইঙ্গার কম নেই, কিন্তু কেউই ঠিক ভরসা করার মতো নন। 
এই মৌসুমে বার্সায় যাওয়া মেম্ফিস ডিপাই ক্লাবের চেয়ে জাতীয় দল নেদারল্যান্ডসের জার্সিতেই বেশি উজ্জ্বল। বার্সার তরুণ ফরোয়ার্ড আনসু ফাতির সময়টা মাঠের চেয়ে হাসপাতালেই বেশি কাটছে। ক্লাবের দলবদলের রেকর্ড ১৬ কোটি ইউরোতে তিন মৌসুম আগে লিভারপুল থেকে যাওয়া ব্রাজিলিয়ান প্লেমেকার ফিলিপ কুতিনিও এতদিনেও বার্সার সঙ্গে খাপ খাইয়ে নিতে পারেননি। আর পারবেন, এমন সম্ভাবনাও কম। তাঁকে বিক্রির পথই খুঁজছে বার্সা।
এ তো গেল বাঁ দিকের উইংয়ের কথা। আগস্টে বার্সার সঙ্গে ২১ বছরের সম্পর্ক শেষ হয়ে যাওয়ার পর লিওনেল মেসি পিএসজিতে যে গেছেন, এরপর ডান প্রান্তে বার্সার অবস্থা আরও সঙ্গিন।
যুক্তরাষ্ট্রে প্রতি সপ্তাহে একদল মহামারি বিশেষজ্ঞ (এপিডেমিওলজিস্ট) ভার্চ্যুয়াল বৈঠকে বসেন। এ সময় তাঁরা বিশ্বজুড়ে ছড়িয়ে পড়া প্রাণঘাতী করোনাভাইরাসের বিভিন্ন ধরনের গতি–প্রকৃতি বিশ্লেষণ ও এই বিষয়ে আলোচনা করেন। ভবিষ্যৎ করোনার ধরন সম্পর্কে অনুমান করার চেষ্টা করেন। বিশ্বখ্যাত হার্ভার্ড ইউনিভার্সিটির টিএইচ চ্যান স্কুল অব পাবলিক হেলথের মহামারি বিশেষজ্ঞ উইলিয়াম হানাগি বলেন, এটা অনেকটা আবহাওয়ার প্রতিবেদনের মতো। আমরা করোনার গামা, আলফা ধরনের সংক্রমণ দেখেছি। কিন্তু এখন শুধু করোনার ডেলটা ধরন।
গত বছরের ডিসেম্বরে ভারতে প্রথম করোনার ডেলটা ধরন শনাক্ত হয়। দ্রুত এই ধরনটি রূপ বদলাতে থাকে। সেই সঙ্গে ছড়িয়ে পড়তে থাকে ভারতের সীমানার বাইরেও। বিশ্ব স্বাস্থ্য সংস্থার (ডব্লিউএইচও) প্রতিবেদনে বলা হয়েছে, বিশ্বজুড়ে এখন করোনাভাইরাসের জিনবিন্যাসের ৯৯ দশমিক ৫ শতাংশ নমুনাই ডেলটা ধরনের।
শুধু ডেলটা নয়, করোনার এই ধরনটি রূপ বদলে আরও শক্তিশালী হয়েছে যুক্তরাজ্যে। দেশটিতে ইতিমধ্যে শনাক্ত হয়েছে করোনার ডেলটা প্লাস ধরন। বিশেষজ্ঞদের মতে, ডেলটার তুলনায় ডেলটা প্লাস ১০ থেকে ১৫ শতাংশ বেশি সংক্রামক। তবে এগুলো নিয়ে এখনও যথেষ্ট তথ্য বিশেষজ্ঞদের কাছে নেই। করোনার এসব নতুন ধরনকে ডেলটা ধরনের ‘নাতি–পুতি’ হিসেবে উল্লেখ করেছেন উইলিয়াম হানাগি।
তবে উইলিয়াম হানাগি ও তাঁর সহকর্মীদের প্রতি সপ্তাহে বৈঠকে বসার উদ্দেশ্য হলো, এই ভাইরাসের ভবিষ্যৎ রূপ নিয়ে পূর্বানুমান করা। ডেলটাই কি করোনার সর্বশেষ অতিসংক্রামক ধরন? নাকি এর পর আরও নতুন কিছু সামনে আসবে? বিশ্ববাসী করোনার আরও ভয়াবহ কোনো ধরন প্রত্যক্ষ করবে কি? এসব প্রশ্নের উত্তর খোঁজার চেষ্টা করছেন উইলিয়াম হানাগিসহ মহামারি বিশেষজ্ঞরা।
করোনার নতুন সুপারভেরিয়েন্ট কেমন হতে পারে, সেই সম্পর্কে এখনও জানা ও বোঝার চেষ্টা করছেন মহামারি বিশেষজ্ঞরা। ভাইরাসের প্রধান রূপান্তরগুলো এর সংক্রমণ সক্ষমতা অনেক বাড়িয়েছে। এই কারণে করোনার অন্যান্য ধরনের তুলনায় ডেলটায় সংক্রমণের হার তুলনামূলক বেশি। প্রথম দিকের করোনা সংক্রমণের তুলনায় দুই থেকে তিন দিন আগেই এই ধরনে লক্ষণ প্রকাশিত হয়ে থাকে।
তবে আশার কথা হলো, করোনার এমন রূপান্তরের বিষয়টি মাথায় রেখেই টিকা তৈরি করা হয়েছে, হচ্ছে। বিশেষজ্ঞরা কোনোভাবেই চাইবেন না করোনার এমন কোনো সুপারভেরিয়েন্ট সামনে আসুক, যেটা টিকার কার্যকারিতা পুরোপুরি নষ্ট করে দেবে। মহামারি নিয়ন্ত্রণে গত দুই বছরের অর্জন ম্লান করে দেবে।
করোনাভাইরাসের ডেলটা ধরনের সংক্রমণ ঠেকাতে পূর্ণ ডোজ টিকাই যথেষ্ট নয়, পাশাপাশি প্রয়োজন নানা সতর্কতামূলক বিধিনিষেধ মেনে চলা। ভারতের দিল্লির দুটি হাসপাতালে চালানো এক গবেষণা জরিপে উঠে এসেছে এমন তথ্য। খবর ভারতীয় সংবাদমাধ্যম টাইমস অব ইন্ডিয়ার।
ভারতের কাউন্সিল অব সায়েন্টিফিক অ্যান্ড ইন্ডাস্ট্রিয়াল রিসার্চ (সিএসআইআর), ন্যাশনাল সেন্টার ফর ডিজিজ কন্ট্রোল এবং ইন্ডিয়ান সার্স-কোভ-২ কনসোর্টিয়াম অন জেনোমিকস (আইএনএসিওজি) গবেষণা জরিপটি চালিয়েছে।
গবেষণায় বলা হয়েছে, করোনা টিকার পূর্ণ ডোজ নেওয়া থাকলে ভাইরাসটিতে আক্রান্ত হওয়ার পর শারীরিক জটিলতা অনেকাংশে কম হয়। তবে এরপরও সংক্রমণের ঊর্ধ্বগতি দেখা গেছে। এমনকি মারাত্মক স্বাস্থ্যঝুঁকিতে থাকা লোকজনের মধ্যেও করোনা ছড়িয়ে পড়ার ঝুঁকি থেকেই যাচ্ছে।
গবেষকেরা বলছেন, করোনা টিকার দুটি ডোজ নেওয়া লোকজন থেকেও ভাইরাসটি ছড়ানোর বড় সম্ভাবনা আছে বলে দেখা গেছে। করোনা ছড়াতে পারে পূর্ণ ডোজ টিকা নেওয়া ব্যক্তিদের মধ্যেও। তাই দেশের বাসিন্দাদের একটি বড় অংশের টিকা নেওয়া থাকলেও পাশাপাশি সংক্রমণ রোধে চলমান বিধিনিষেধের ওপর জোর দিতে হবে।
ভারতের স্বাস্থ্য মন্ত্রণালয় আজ বুধবার এক টুইট বার্তায় জানিয়েছে, ভারতে এখন পর্যন্ত মোট ১১৮ কোটি ৪৪ লাখ ডোজ টিকা দেওয়া হয়েছে। এর মধ্যে শেষ ২৪ ঘণ্টায় টিকা পেয়েছেন ৭৬ লাখ ৫৮ হাজারের বেশি মানুষ।
এদিকে করোনা সংক্রমণের হালনাগাদ তথ্য প্রকাশকারী ওয়েবসাইট ওয়ার্ল্ডোমিটারস বলছে, করোনা শনাক্তের পর ভারতে ৩ কোটি ৪৫ লাখ ৩৫ হাজার ৭৬৩ জন আক্রান্ত হয়েছেন। ভাইরাসটিতে আক্রান্ত হয়ে মৃত্যু হয়েছে ৪ লাখ ৬৬ হাজার ৫৮৪ জনের।
করোনা নতুন ধরন মোকাবিলায় টিকার বুস্টার ডোজ তৈরির ঘোষণা দিয়েছে মার্কিন ওষুধ প্রস্তুতকারী প্রতিষ্ঠান মডার্না। স্থানীয় সময় শুক্রবার প্রতিষ্ঠানটির পক্ষ থেকে এমন ঘোষণা আসে। খবর এএফপির।
করোনার নতুন ধরনটি গত বৃহস্পতিবার প্রথম শনাক্ত হয় দক্ষিণ আফ্রিকায়। দেশটি ছাড়াও বসতোয়ানা, ইসরায়েল, হংকং ও বেলজিয়ামে ধরনটিতে সংক্রমিত রোগীর সন্ধান মিলেছে। বিশ্ব স্বাস্থ্য সংস্থা (ডব্লিউএইচও) নতুন এ ধরনটির নাম দিয়েছে ‘ওমিক্রন’। শুক্রবারেই এক জরুরি বৈঠক শেষে ধরনটিকে ‘উদ্বেগজনক’ বলে আখ্যায়িত করেছে সংস্থাটি।
এদিকে বিশ্ব স্বাস্থ্য সংস্থা বলছে, সামনে আসা নানা প্রমাণে করোনা মহামারি মারাত্মক দিকে মোড় নেওয়ার আভাস মিলছে। ওমিক্রনের মাধ্যমে করোনার সংক্রমণ নতুন করে বিস্তারের আশঙ্কা দেখা দিচ্ছে।
করোনার নতুন ধরন শনাক্তের পর বিশ্বের বিভিন্ন দেশ নতুন করে ভ্রমণের ওপর কড়াকড়ি আরোপ করেছে। আফ্রিকার দক্ষিণাঞ্চলের কয়েকটি দেশ থেকে ফ্লাইট চলাচলের ওপর জরুরিভিত্তিতে নিষেধাজ্ঞা এনেছে ইউরোপীয় ইউনিয়নের (ইইউ) দেশগুলো। এর পরপরই একই ধরনের নিষেধাজ্ঞা আরোপ করে যুক্তরাষ্ট্র ও কানাডা। আফ্রিকার ছয়টি দেশ থেকে বিমান চলাচলে সাময়িক নিষেধাজ্ঞা দিয়েছে যুক্তরাজ্যও।
আয়রনম্যান! ৩০ বছর বয়সী মোহাম্মদ সামছুজ্জামান আরাফাত। এখন বাংলাদেশ ব্যাংকের উপপরিচালক। ২০১৭ সালের ফেব্রুয়ারিতে তিনি দৌড়ে টেকনাফ থেকে তেঁতুলিয়া পাড়ি দেবেন বলে বের হন। রোজ দৌড়াবেন ৫০ কিলোমিটার। ২০ দিনে হাজার কিলোমিটার। এই কাজ করার জন্য অনেক আগে থেকেই নিজেকে প্রস্তুত করেন। টেকনাফ থেকে সেন্ট মার্টিনস বাংলা চ্যানেল সাঁতরে পার হন। কিন্তু দৌড়ে টেকনাফ-তেঁতুলিয়া পাড়ি দিতে গিয়ে পড়েন অভাবনীয় এক বাধার সম্মুখে। বঙ্গবন্ধু সেতু যানবাহনে ছাড়া পার হওয়ার নিয়ম নেই। তাহলে কি স্বপ্ন পূরণ হবে না আরাফাতের? না, আরাফাত হেরে যাওয়ার পাত্র নন। তিনি ঝাঁপ দেন যমুনা নদীতে। সাঁতরে ৪ দশমিক ৮ কিলোমিটার যমুনা পার হয়ে ওপারে ওঠেন। তারপর আবারও দৌড়। কুড়ি দিনে তিনি সহস্রাধিক কিলোমিটার পথ পাড়ি দিয়ে পৌঁছান বাংলাবান্ধা।
প্রথম আলোর ২৩তম প্রতিষ্ঠাবার্ষিকী উপলক্ষে আরাফাতকে নিয়ে নির্মিত ও প্রচারিত আয়রনম্যান তথ্যচিত্রটি এরই মধ্যে এক নতুন ইতিহাস সৃষ্টি করেছে। প্রথম আলো ফেসবুক পেজে তিন দিনে এটা দেখেছেন ২০ লাখের বেশি মানুষ, তারও চেয়ে বড় কথা, এটা শেয়ার হচ্ছে হাজার হাজার, ৩৫ হাজারের বেশি শেয়ার শুধু প্রথম আলো পেজ থেকে, আর বিভিন্ন গ্রুপ/পেজ থেকে এই ভিডিও পোস্ট হচ্ছে, সেসবেও লাইক, শেয়ার, কমেন্টসের ইয়ত্তা নেই। আনন্দের বিষয়, রেদওয়ান রনি নির্মিত আয়রনম্যান ভিডিওর নিচে হাজার হাজার মন্তব্য দারুণ ইতিবাচক! সবাই বলছেন, আয়রনম্যান আরাফাত, যিনি আমেরিকা, মালয়েশিয়া নানান দেশের কঠিন ট্রায়াথলন আয়রনম্যান চ্যাম্পিয়নশিপ প্রতিযোগিতায় সাফল্যের সঙ্গে উড়িয়েছেন বাংলাদেশের লাল-সবুজ পতাকা, তিনি আমাদের প্রেরণার প্রতীক। সবাই তাঁকে অভিনন্দন জানিয়েছেন। মালয়েশিয়া, জার্মানি, থাইল্যান্ড ও সর্বশেষ যুক্তরাষ্ট্রে আয়রনম্যান চ্যাম্পিয়নশিপ সম্পন্ন করা আরাফাতকে নিয়ে মানুষের ভালোবাসার প্রকাশ যেন থামছেই না। আয়রনম্যান প্রতিযোগিতায় ৩ দশমিক ৮ কিলোমিটার সাঁতার, ১৮০ কিলোমিটার সাইক্লিং, ৪২ দশমিক ২ কিলোমিটার দৌড় সম্পন্ন করতে হয় ১৭ ঘণ্টার মধ্যে। দেখি ভাই ছবিটা জ্যান্ত হয়ে গেল । ক্যানভাস থেকে পরিটা বেরিয়ে এল । ছবিতে তো এইটুকু সাইজ । আমার দিকে অপলক চোখে তাকিয়ে আছে সে । আমিও তাকিয়ে আছি । কথা বলতে পারছি না । তার একটা সাইকেল আছে । আমাকে সাইকেলের রডে বসিয়ে নিয়ে যায়। দাঁড়ান তাকে ফোন করি । সে এসে আমাকে নিয়ে যাক ।
শিক্ষার্থীদের জন্য বাসে অর্ধেক বা হাফ ভাড়া চালু করা বিষয়ে বিআরটিএ এবং পরিবহনমালিক ও শ্রমিকদের মধ্যে অনুষ্ঠিত দ্বিতীয় বৈঠকেও কোনো সিদ্ধান্ত হয়নি। তবে এটি চালু করতে সরকারের কাছে কয়েক দফা প্রস্তাব তুলে ধরেছেন পরিবহননেতারা।
এদিকে বৈঠক শেষে ঢাকা সড়ক পরিবহন মালিক সমিতির সাধারণ সম্পাদক খন্দকার এনায়েত উল্লাহ বলেছেন, ‘ঢাকায় চলাচলকারী পরিবহনমালিকদের ৮০ শতাংশ গরিব। একটি বাস দিয়ে নিজের সংসার চালায় কেউ কেউ। তারা কীভাবে ক্ষতি সামলাবে।’
এর আগে গত বৃহস্পতিবার হাফ ভাড়া নিয়ে সড়ক পরিবহনসচিবের সভাপতিত্বে বিভিন্ন মন্ত্রণালয়ের সচিব পর্যায়ে বৈঠক হয়। পরিবহনমালিক ও শ্রমিকনেতারা ওই বৈঠকে অংশ নেন।
প্রতিবছর শীতল হাওয়া
একটু যখন হাসে
বিদেশ থেকে সোনার দেশে
শীতের পাখি আসে।
ছোট্ট ডানায় ভেসে ভেসে
হাজার মাইল দূরে,
অবাক লাগে কেমন করে
আসে তারা উড়ে!
হাওর-নদী, খালে-বিলে,
বনবাদাড়ের পাশে,
শীত যত দিন ঠিক তত দিন
থাকতে ভালোবাসে।
হারায় তারা বাংলাদেশের
রূপ-প্রকৃতির ভিড়ে
শীতের শেষে যায় উড়ে ফের
তাদের আপন নীড়ে।
খালেদা জিয়ার শারীরিক অবস্থা নিয়ে আওয়ামী লীগের নেতা ও মন্ত্রীরা অনেকে অনেক কথা বলেছেন উল্লেখ করে মির্জা ফখরুল বলেন, তাঁরা বিদ্রূপ করতেও দ্বিধা করেন না, তাঁরা এত অমানুষ।
শহীদ ডা. মিলনের কথা উল্লেখ করে বিএনপি মহাসচিব বলেন, ‘ডা. মিলন একজন সক্রিয় রাজনৈতিক কর্মী ছিলেন। তিনি তাঁর কাজের মধ্য দিয়ে, সংগ্রামের মধ্য দিয়ে বছরের পর বছর, যুগ যুগ ধরে আমাদের মধ্যে বেঁচে আছেন। তাঁর মৃত্যুর মধ্য দিয়ে পরিবর্তনের একটি স্ফুলিঙ্গের সূচনা হয়েছিল। এই স্ফুলিঙ্গটাই সমগ্র বাংলাদেশকে জাগিয়ে তুলে ছিল। ডা. মিলনের মৃত্যুর মাত্র কয়েক দিনের ব্যবধানে স্বৈরাচার এরশাদ সরকারের পতন হয়েছিল।’
মির্জা ফখরুল বলেন, নব্বইয়ের প্রেক্ষাপট আর আজকের প্রেক্ষাপট এক নয়। স্বৈরাচারের চেয়ে ফ্যাসিবাদের পার্থক্য বিশাল। সেদিন একটি অংশের বিরুদ্ধে লড়তে হয়েছে, আজকে লড়তে হচ্ছে রাষ্ট্রের বিরুদ্ধে। এখন গুলি করে পুলিশ, গুলি করছে রাষ্ট্র—বাংলাদেশকে সুপরিকল্পিতভাবে বিরাজনীতিকরণ করার জন্য, রাজনীতিকে সরিয়ে ফেলার জন্য। এটা শুরু হয়েছে ওয়ান–ইলেভেন থেকে। সেই চক্রান্তের কারণেই দেশনেত্রী খালেদা জিয়া মৃত্যুর প্রহর গুনছেন।
রাজধানীর জাতীয় প্রেসক্লাবে বিএনপির ঢাকা মহানগর উত্তর ও দক্ষিণ আয়োজিত ‘জ্বালানি ও দ্রব্যের মূল্যবৃদ্ধির প্রতিবাদে’ এক মানববন্ধনে বক্তব্য দিচ্ছেন মির্জা ফখরুল ইসলাম আলমগীর। ছবি: দীপু মালাকার
বিএনপির মহাসচিব মির্জা ফখরুল ইসলাম আলমগীর বলেছেন, এই পকেটমার সরকার পরপর দুবার পকেট কাটল জনগণের। একবার জ্বালানি তেল ও এলপিজির দাম বাড়িয়ে এবং আরেকবার বাসভাড়া বাড়িয়ে। দাম বাড়ানোর ঘটনাকে পাতানো ও সাজানো খেলা বলে অভিযোগ করেন তিনি।
আজ সোমবার রাজধানীর জাতীয় প্রেসক্লাবে বিএনপির ঢাকা মহানগর উত্তর ও দক্ষিণ আয়োজিত ‘জ্বালানি ও দ্রব্যের মূল্যবৃদ্ধির প্রতিবাদে’ এক মানববন্ধনে তিনি এসব কথা বলেন।
আদালত সূত্র জানায়, চূড়ান্ত প্রতিবেদনের বিরুদ্ধে ছাত্রী নারাজি দিলে আদালত তা আমলে নিয়ে পুনঃ–তদন্তের নির্দেশ দেন পুলিশ ব্যুরো অব ইনভেস্টিগেশনকে (পিবিআই)। তদন্তকারী কর্মকর্তা ও পিবিআইয়ের পরিদর্শক নুর মোহাম্মদ ২০১৯ সালের ৪ ফেব্রুয়ারি চেয়ারম্যান মোরশেদুল বারীর বিরুদ্ধে অভিযোগপত্র দাখিল করেন। এতে ক্ষুব্ধ হয়ে মোরশেদুল কলেজছাত্রীকে বগুড়া শহরের সাতমাথা এলাকায় মামলা তুলে নেওয়ার জন্য ভয়ভীতি দেখান এবং মারধর করেন। একপর্যায়ে স্থানীয় লোকজন এসে তাঁকে উদ্ধার করে শহীদ জিয়াউর রহমান মেডিকেল কলেজ হাসপাতালে পাঠান। এ ঘটনার কয়েক দিন পর কলেজছাত্রী ইউপি চেয়ারম্যান মোরশেদুল বারীর বিরুদ্ধে বগুড়া প্রেসক্লাবে সংবাদ সম্মেলন করেন।
পুলিশ সূত্রে জানা গেছে, ২০১৭ সালের ৬ মার্চ মোরশেদুল বারীর বিরুদ্ধে নন্দীগ্রাম থানায় দুই লাখ টাকা চাঁদাবাজির মামলা করেছিলেন উপজেলার কুমিড়া পণ্ডিতপুকুর এলাকার হাসান মাহমুদ নামের এক ব্যক্তি। মামলায় তাঁর বিরুদ্ধে হত্যার হুমকির অভিযোগ আনা হয়েছিল। মামলার তদন্ত শেষে ওই বছরের ২৬ নভেম্বর অভিযোগপত্র দাখিল করে পুলিশ। এ ছাড়া তাঁর বিরুদ্ধে বগুড়ার সরকারি আজিজুল হক কলেজ ছাত্রলীগের সাবেক নেতা বেনজীর আহমেদকে হত্যাচেষ্টার অভিযোগ এনে তাঁর মা বেলি বেওয়া ২০১৫ সালের ১৫ মার্চ নন্দীগ্রাম থানায় মামলা করেন। মামলাটি বর্তমানে আদালতে বিচারাধীন।
নন্দীগ্রাম উপজেলা পরিষদের চেয়ারম্যান ও উপজেলা যুবলীগের সাবেক সভাপতি রেজাউল আশরাফ বলেন, আওয়ামী লীগের নাম ভাঙিয়ে চেয়ারম্যান মোরশেদুল বারীর নানান অপকর্মে জড়িয়ে পড়ার বিষয় উল্লেখ করে দলীয় মনোনয়ন না দেওয়ার জন্য স্থানীয় নেতাদের একাংশ কেন্দ্রীয় কমিটির কাছে লিখিত অভিযোগ করেছিলেন। তবে তা আমলে না নিয়ে তাঁকেই নৌকার প্রার্থী করা হয়েছে।
অভিযোগের বিষয়ে জানতে চাইলে মোরশেদুল বারী বলেন, ‘ওই কলেজছাত্রীর সঙ্গে আমার প্রেমের সম্পর্ক ছিল। তাঁকে ধর্ষণের অভিযোগ ভিত্তিহীন। তাঁকে মারধর, নির্যাতন কিংবা ভয়ভীতি দেখানোর অভিযোগও সঠিক নয়। এই মামলা আদালতের মাধ্যমে আপস হয়েছে। অন্য অভিযোগেরও ভিত্তি নেই।’
ঢাকা বিশ্ববিদ্যালয় শিক্ষক নিয়োগের বিজ্ঞপ্তি প্রকাশ করেছে। এ উচ্চশিক্ষা প্রতিষ্ঠানটিতে অর্থনীতি বিভাগে তিনজন প্রভাষক নেওয়া হবে। আগ্রহী প্রার্থীদের বিশ্ববিদ্যালয়ের রেজিস্ট্রার বরাবর আবেদন করতে হবে।
সভায় অরুণ বসুর স্মৃতিচারণা করে বক্তব্য দেন ফরিদপুর জেলা পরিষদের চেয়ারম্যান শামসুল হক, জেলা আওয়ামী লীগের সভাপতি সুবল চন্দ্র সাহা, ফরিদপুর পৌরসভার মেয়র অমিতাভ বোস, ফরিদপুর মুসলিম মিশনের সাধারণ সম্পাদক এম এ সামাদ, ফুলকির সভানেত্রী অঞ্জলি বালা, সাধারণ সম্পাদক সিরাজুল আজম, অরুণ বসুর বন্ধু নাট্যব্যক্তিত্ব বিপ্লব বালা, অরুণ বসুর সহধর্মিণী কবিতা গোস্বামী, অরুণ বসুর ভাতিজা শংকর মজুমদার, জেলা বিএনপির সাবেক সাধারণ সম্পাদক সৈয়দ মোদাররেছ আলী, ফরিদপুরের সংস্কৃতিকর্মী আহমেদ জালাল, বলাই দাস, সৈয়দ জুনায়েদ পারভেজ, আসমা আক্তার, আবুল বাতিন, ফরিদপুর প্রেসক্লাবের সাবেক সাধারণ সম্পাদক নির্মলেন্দু চক্রবর্তী প্রমুখ।
অরুণ আমাকে বলতেন সব ভুলে যেতে। এ জগতে যে যত ভুলতে পারে, সে তত বাঁচতে পারে। কিন্তু আমি কেন তাঁর স্মৃতি ভুলতে পারছি না, এক মুহূর্তের জন্যও না। তিনি বাইরের মানুষ নিয়ে থাকতেন। বাহির ছিল তাঁর ঘর। এ রকম একজন বাইরের লোককে ঘরে নিয়ে আসা বড় কঠিন।
অরুণ বসুর প্রিয় শিল্পী ছিলেন সমাপ্তি রায়। জন্মান্ধ এই শিল্পী অরুণ বসুর স্মরণ অনুষ্ঠানের শুরুতে ‘আমাদের প্রাণের মানুষ আছে প্রাণে’ এবং শেষে ‘এমন মানব জনম আর কি হবে’ গান পরিবেশন করেন। সাংবাদিক ও প্রথমা প্রকাশনার সমন্বয়ক অরুণ বসু (৬৮) গত ৭ অক্টোবর রাজধানীর সোহরাওয়ার্দী মেডিকেল কলেজ হাসপাতালে চিকিৎসাধীন অবস্থায় মারা যান। 
এদিকে শীত মৌসুম শুরু হওয়ায় রাজধানীসহ দেশের বেশির ভাগ শহরের বায়ুর মান প্রতিদিনই খারাপ থাকছে। ধুলা, ধোঁয়া আর কুয়াশায় শহরগুলোতে এখন ধোঁয়াশাচ্ছন্ন পরিস্থিতি বিরাজ করছে। সন্ধ্যার পরপর শহরগুলোর বেশির ভাগ এলাকায় স্বাভাবিক দৃষ্টিসীমা ঢাকা পড়ছে।
বিশ্বের বায়ুর মান পর্যবেক্ষণকারী আন্তর্জাতিক সংস্থা এয়ার ভিজ্যুয়ালের হিসাবে ঢাকার বায়ু আজও খুব অস্বাস্থ্যকর ছিল। বিশ্বের প্রধান ১০০ শহরের মধ্যে বায়ুর মানে খারাপের দিক থেকে তৃতীয় অবস্থানে ছিল শহরটি।
আবহাওয়া অধিদপ্তরের পূর্বাভাস অনুযায়ী, আজ দেশের সর্বনিম্ন তাপমাত্রা ছিল শ্রীমঙ্গলে ১২ দশমিক ৪ ডিগ্রি সেলসিয়াস। রংপুর ও রাজশাহী বিভাগের বেশির ভাগ এলাকার তাপমাত্রা ১৫ ডিগ্রি সেলসিয়াসের নিচে নেমে গেছে। চুয়াডাঙ্গা ও যশোরের তাপমাত্রাও একই রকমের আছে। রাজধানীর তাপমাত্রা আজ দেড় ডিগ্রি সেলসিয়াস কমে ১৬ দশমিক ৫ ডিগ্রিতে দাঁড়িয়েছে।
পুরোদমে আন্তর্জাতিক ফ্লাইট চালু করছে ভারত, বাংলাদেশের সঙ্গে ৭৫%
শর্তসাপেক্ষে আন্তর্জাতিক ফ্লাইট চালু করতে যাচ্ছে ভারত। গতকাল শুক্রবার সন্ধ্যায় ভারতের বেসামরিক বিমান চলাচল মন্ত্রণালয় ঘোষণা দিয়েছে, আগামী ১৫ ডিসেম্বর ফ্লাইট চালু হবে। তবে ঝুঁকিপূর্ণের তালিকায় থাকায় বাংলাদেশের সঙ্গে ফ্লাইট চলবে ৭৫ শতাংশ।
ভারতের গণমাধ্যম এনডিটিভির প্রতিবেদন বলা হয়েছে, বেসামরিক বিমান চলাচল মন্ত্রণালয় জানিয়েছে, স্বরাষ্ট্র, পররাষ্ট্র ও স্বাস্থ্য মন্ত্রণালয়ের সঙ্গে আলোচনার ভিত্তিতে আবারও আন্তর্জাতিক বাণিজ্যিক ফ্লাইট চলাচল শুরুর সিদ্ধান্ত নেওয়া হয়েছে।
করোনার সংক্রমণ বেড়ে যাওয়ায় গত বছরের মার্চে আন্তর্জাতিক ফ্লাইট বন্ধ করে দেয় ভারত। সেই সময় শুধু অন্য দেশে আটকে পড়া নাগরিকদের ফেরত আনা ও জরুরি পণ্য বহনে নিয়োজিত উড়োজাহাজগুলোর চলাচলের অনুমতি ছিল। তবে করোনা পরিস্থিতির উন্নতি এবং টিকা দেওয়ার হার বিবেচনায় নিয়ে এয়ার বাবল চুক্তিভুক্ত দেশগুলোর সঙ্গে ফ্লাইট আবারও চালু করা হয়।
প্রেসিডেন্ট নির্বাচিত হওয়ার অনেক আগে থেকে মার্কিন সমাজে ট্রাম্প একজন ধনকুবের হিসেবে পরিচিত। তাঁর জীবনের বেশির ভাগ সময়ই কেটেছে ব্যবসা-বাণিজ্য আর শোবিজ নিয়ে। রাজনীতিতে তাঁর অংশগ্রহণ উল্লেখ করার মতো নয়।
আগেও প্রেসিডেন্ট নির্বাচন করার কথা বলেছিলেন ট্রাম্প। কিন্তু শেষমেশ আর মাঠে নামেননি। ২০১৫ সালের ১৫ জুন কোটিপতি ব্যবসায়ী ট্রাম্প আচমকা প্রেসিডেন্ট হিসেবে নিজের প্রার্থিতা ঘোষণা করেন। তাঁর এই ঘোষণাকে খুব কম লোকই গুরুত্বের সঙ্গে নিয়েছিলেন। এ নিয়ে হাসিঠাট্টাও কম হয়নি। তবে ট্রাম্প তাঁর লক্ষ্যে স্থির ছিলেন। পুরো ব্যবসায়ী থেকে পুরোদস্তুর রাজনীতিবিদ বনে যান তিনি। ২০১৬ সালের ৮ নভেম্বরের প্রেসিডেন্ট নির্বাচনে সব ভবিষ্যদ্বাণী মিথ্যা প্রমাণ করেন। ডেমোক্রেটিক পার্টির ঝানু রাজনীতিবিদ হিলারি ক্লিনটনকে নাটকীয়ভাবে পরাজিত করে হোয়াইট হাউসে যান ট্রাম্প।
ট্রাম্পের বাবা নিউইয়র্কের আবাসন ব্যবসায়ী ফ্রেড ট্রাম্প। মা মেরি ট্রাম্প স্কটিশ বংশোদ্ভূত মার্কিন। পাঁচ ভাইবোনের মধ্যে ট্রাম্প চতুর্থ। ছোটবেলা থেকে ট্রাম্প ছিলেন দুরন্ত। স্বভাবে চঞ্চল থাকায় তাঁকে নিউইয়র্ক মিলিটারি অ্যাকাডেমি স্কুলে দেওয়া হয়। ১৯৬৮ সালে ট্রাম্প পেনসিলভানিয়া বিশ্ববিদ্যালয়ের ওয়ারটন স্কুল থেকে অর্থনীতিতে স্নাতক করেন। পরে বাবার ব্যবসায় যোগ দেন। বাবা ধনী হলেও তাঁর প্রতিষ্ঠানে একেবারে ছোট পদ দিয়ে কাজ শুরু করেন ট্রাম্প। পৈতৃক ব্যবসার সম্প্রসারণ করেন তিনি। ধীরে ধীরে গড়ে তোলেন হোটেল, বহুতল ভবন, গলফ কোর্স, ক্যাসিনো প্রভৃতি ব্যবসা।
ট্রাম্প দীর্ঘদিন মিস ইউনিভার্সের স্পনসর ছিলেন। ‘দ্য অ্যাপ্রেনটিস’ নামের টিভি রিয়্যালিটি শো উপস্থাপনা করে সেলিব্রিটি হয়ে যান। তিনি রেসলিং ম্যাচও উপস্থাপনা করেছেন। ট্রাম্প কয়েকবার নিজেকে দেউলিয়া ঘোষণা করেছেন। মামলা ঠোকার পাশাপাশি মামলা খেয়েছেন।
মার্কিন মহাকাশ সংস্থা নাসার নভোচারী জেসিকা ওয়াটকিনস। আগামী বছর তাঁর আন্তর্জাতিক মহাকাশ স্টেশনে যাওয়ার কথা রয়েছে। এর মধ্য দিয়ে ইতিহাস গড়তে যাচ্ছেন জেসিকা। সব ঠিক থাকলে তিনি হবেন ইতিহাসের প্রথম কৃষ্ণাঙ্গ নারী নভোচারী, যিনি আন্তর্জাতিক মহাকাশ স্টেশনে যাচ্ছেন।
যুক্তরাষ্ট্রের সংবাদমাধ্যম এনবিসি নিউজের প্রতিবেদনে বলা হয়েছে, ২০২২ সালের এপ্রিলে আন্তর্জাতিক মহাকাশ স্টেশনের উদ্দেশে রওনা দেবেন জেসিকা। এ সময় তাঁর সঙ্গী হবেন নাসার দুই নভোচারী কেজেল লিন্ডগ্রেন ও রবার্ট হাইনস এবং ইউরোপিয়ান স্পেস এজেন্সির নভোচারী সামান্থা ক্রিস্টোফোরেত্তি। তাঁরা আন্তর্জাতিক মহাকাশ স্টেশনে অবস্থান করে গবেষণায় অংশ নেবেন।
জেসিকা একজন ভূতত্ত্ববিদ। স্ট্যানফোর্ড ইউনিভার্সিটি থেকে স্নাতক সম্পন্ন করেন তিনি। পরবর্তী সময়ে ইউনিভার্সিটি অব ক্যালিফোর্নিয়া, লস অ্যাঞ্জেলেস থেকে উচ্চতর ডিগ্রি নিয়েছেন জেসিকা। ২০১৭ সালে তিনি নাসার নভোচারী হিসেবে নির্বাচিত হন।
গত বছর আন্তর্জাতিক মহাকাশ স্টেশনে গিয়েছিলেন মার্কিন নভোচারী ভিক্টর জে গ্লোভার। তিনি ছিলেন আন্তর্জাতিক মহাকাশ স্টেশনে যাওয়া প্রথম কৃষ্ণাঙ্গ নভোচারী। তাঁর পথ ধরে এবার প্রথম কৃষ্ণাঙ্গ নারী হিসেবে মহাকাশ স্টেশনে যাওয়ার অপেক্ষায় রয়েছেন জেসিকা। তিনি নাসার চন্দ্র অভিযান প্রকল্পের সঙ্গেও যুক্ত রয়েছেন। ২০২৫ সালের মধ্যে প্রথম নারী হিসেবে তিনি চাঁদের পৃষ্ঠে অবতরণের প্রস্তুতি নিচ্ছেন।
তবে গ্লোভার ও জেসিকার আগে নাসার পক্ষ থেকে প্রথম কৃষ্ণাঙ্গ ব্যক্তি হিসেবে মহাকাশে যাওয়ার কথা ছিল জেনেত্তে এপসের। ২০১৮ সালে নভোচারী হিসেবে তাঁর নাম ঘোষণা করে নাসা। তবে আন্তর্জাতিক মহাকাশ স্টেশনের পথে নির্ধারিত যাত্রার মাত্র ছয় মাসের কম সময় আগে তাঁর নাম বাদ পড়ে। তবে এর কারণ প্রকাশ করেনি নাসা। ওই ঘটনার পর জেনেত্তে এপসের ভাই নাসার বিরুদ্ধে বর্ণবাদের অভিযোগ তুলেছিলেন।
প্রেমিকের ক্যামেরায় প্রেমিকার এক ডজন ছবি
বলিউড তারকা শ্রদ্ধা কাপুরের প্রেমিকের নাম কী? প্রশ্নটা অনেকের কাছেই কমন পড়বে। কেননা, বেশ কিছুদিন ধরে বলিউডের অলিগলিতে শোনা যাচ্ছে তাঁদের বিয়ের ফিসফাস। পাত্র আর কেউ নয়, বলিউডের নামকরা সেলিব্রিটি ফটোগ্রাফার রোহন শ্রেষ্ঠ। শ্রদ্ধা আর রোহান দুজনে বেশ আগের বন্ধু। একটা পার্টিতে দেখা হয়েছিল তাঁদের। দেখা হবার পর মনে হলো, বন্ধু হলে মন্দ হয় না। বন্ধু হবার পর দুজনেরই মনে হলো, সম্পর্কটা প্রেম পর্যন্ত গড়ানো থেকে কেউ আটকাতে পারছেন না। রোহানের বাবা রাকেশ শ্রেষ্ঠও বলিউডের সেলিব্রিটি ফটোগ্রাফার। তিনি ছেলের এ সম্পর্ক নিয়ে খুবই খুশি। এমনিতেই প্রেমিক প্রেমকার ছবি তুলে দেন, এটা একটা কমন চিত্র। হাতে নাকি ক্যামেরা থাকলে নারীদের দৃষ্টি আকর্ষণ সহজ হয়। সে যা–ই হোক, দেখে নেওয়া যাক রোহানের ক্যামেরায় শ্রদ্ধার কয়েকটি ছবি।
বিশ্বজুড়ে ফ্যাশন
বিয়ের ওড়নায় ভালোবাসার প্রকাশ
বিয়ের ওড়নায় দেখা যায় নানা রকম নকশা। একেক শতকে প্রকাশ পেয়েছে একেক ধারা। এ বছর কনের ওড়নায় ফুটে উঠতে পারে মনের কথা, নতুন জীবনের বার্তা হয়ে
বিয়ের সাজপোশাক থেকে শুরু করে সবকিছুতেই থাকে ভালোবাসার বহিঃপ্রকাশ। একসময় কনের বিয়ের পোশাক মানেই ছিল শাড়ি। যদিও এখন লেহেঙ্গা, সালোয়ার–কামিজ, এমনকি স্কার্টের মতো ভিন্নধর্মী পোশাকও পরতে দেখা যায়। সঙ্গে থাকে মসলিন, বেনারসি বা নেটের কাজ করা ওড়না।
বিয়ের ওড়নার পাড়ে নানা রকম বার্তা তুলে ধরা চলতি ধারার নকশা। ভারতীয় অভিনেত্রীদের বিয়েতে ওড়নার পাড়ে ফুটিয়ে তোলা হচ্ছে নানা রকম বার্তা। সম্প্রতি বলিউড তারকা রাজকুমার রাও ও পত্রলেখার বিয়ে নিয়ে নানা আলোচনার মধ্যে একটি ছিল কনের বিয়ের ওড়না। বাঙালি ডিজাইনার সব্যসাচী মুখার্জির নকশা করা ওড়নায় বার্তা হিসেবে উঠে এসেছে ভালোবাসার প্রতিজ্ঞা। সাজপোশাকের এ খবরটি যদিও এখন পুরানো, সামনে জনপ্রিয় হতে পারে নতুন ধারা হিসেবে। 
বিয়ের শাড়ি, গয়না ও সাজের থেকেও ওড়নার এই বার্তাই ভক্তদের মন বেশি ছুঁয়ে গেছে। আবার অনেকেই বলছেন, ভালোবাসা প্রকাশের এই ভিন্নধর্মী ও আবেগপ্রবণ ধরনই আলোচনার কারণ।
সেই বার্তার জন্য বাংলা ভাষাকেই বেছে নিয়েছেন ডিজাইনার। পত্রলেখার বিয়ের ওড়নায় লেখা ছিল ‘আমার পরান ভরা ভালোবাসা আমি তোমায় সমর্পণ করিলাম’। যদিও এ বার্তায় সাধু ও চলিত শব্দের সংমিশ্রণ আছে, যা রীতিগত দিক দিয়ে ভুলই বলা চলে। তাই সামাজিক যোগাযোগমাধ্যমে তা নিয়েও চলছে বেশ আলোচনা সমালোচনা। বিয়ের পরপরই সব্যসাচীর আনুষ্ঠানিক ইনস্টাগ্রামে দেওয়া হয়েছে কনের বড় ছবি। সেখানেই বলা হয়েছে লালের ওপর জরির সুতা দিয়ে এমব্রয়ডারি করা বিশেষ এই বার্তা।
সুন্দর সতেজ ত্বক পাওয়া সহজ নয়। প্রতিদিনের কিছু অভ্যাস ত্বকের ওপর প্রভাব ফেলে। প্রতিদিন আয়নায় যে ত্বক দেখি, তা আসলে আমাদের প্রতিদিনের অভ্যাসেরই প্রতিফলন। তাই ত্বকের প্রাকৃতিক সৌন্দর্য ধরে রাখতে চাই প্রতিদিনের স্কিন কেয়ার রুটিন। বলিউড তারকা আলিয়া ভাট তাঁর ত্বকের প্রাণবন্ত ভাব ধরে রাখতে প্রতিদিন মেনে চলেন নিজস্ব স্কিন কেয়ার রুটিন। সারা দিন মেকআপ নিয়ে থাকতে হলেও আলিয়ার ত্বকে এর কোনো নেতিবাচক প্রভাব পড়ে না। কারণ মেকআপ করার আগে ও পরে মাত্র কয়েক মিনিটে ও কয়েকটি ধাপের যত্নেই তিনি পেয়েছেন এমন ত্বক। এই তো কিছুদিন আগে তিনি নিজেই তাঁর ইউটিউব চ্যানেলে নিজের প্রতিদিনের স্কিন কেয়ার রুটিন শেয়ার করেছেন ভক্তদের সঙ্গে।
আলমারি ভর্তি এত এত কুর্তি, টপ, প্যান্ট। যা হয়তো গরমের জন্যই কিনে রেখেছিলেন। শীত আসতে না আসতেই তা সরিয়ে রাখার ব্যস্ততা বাড়ানোর কোনো প্রয়োজনই নেই। চাইলেই পাতলা পোশাকগুলো শীতেও পরে নিতে পারেন। তবে শুধু একটি নয়, বাড়াতে হবে পোশাকের পরত। আর যদি পাতলা কাপড়টিই হয় আপনার বেশি পছন্দের, সেটিই যদি দেখাতে চান, তাহলে প্রথমে কয়েক পরত পোশাক পরে সবার ওপরে গীষ্মের পোশাকটি পরে নিন। এই তো কিছুদিন আগেই বলিউড তারকা প্রিয়াঙ্কা চোপড়াকে দেখা গেল এমন মেলানো পোশাকে। শীত কমাতে কাঁধে তিনি জড়িয়ে নিয়েছিলেন ব্লেজার। আপনি চাইলে স্কার্ফের নানা রকম ব্যবহারও করতে পারেন। এতে এথনিক লুক তো আসবেই, সঙ্গে উষ্ণতাও মিলবে।
ছোট–বড় মেলানো কাপড়
ছোট হাতার লম্বা পোশাক শীতে পরা হয় না বললেই চলে। তবে এ ধরনের পোশাক পরার উপায় হলো ছোট ও বড় কাপড় মিলিয়ে পরা। বন্ধ গলা ও লম্বা হাতার থার্মালের সঙ্গে ছোট কাপড় পরা যাবে। ছোট হাতার কুর্তির ওপর গলা বন্ধ সোয়েটার বা টপও পরে নিতে পারেন আর সঙ্গে পছন্দের জিন্স।
কয়েক রঙের পোশাক
কয়েক রঙের পোশাক মিলিয়ে পরলেও তা দেখতে লাগবে ফ্যাশনেবল। আবার এক রঙের কয়েকটি শেডের পোশাক মেলালে বোঝা যাবে যে ভিন্ন ভিন্ন পোশাকে স্টাইলিং করা হয়েছে। বলিউড তারকা সোনম কাপুরের শীতের পোশাকে দেখা যায়, এমন অনেক রঙের ভিন্ন ভিন্ন কাপড়, কিন্তু দেখতে খুবই ফ্যান্সি।
বিয়ের পোশাকে পরীক্ষার হলে
জীবনে কখনো কখনো এমন পরিস্থিতি আসে, যাকে বলা যায় ‘মান রাখি না কুল রাখি’ অবস্থা! একসঙ্গে দুটি উপলক্ষ হাজির হলে দোলাচলে পড়েন প্রায় সবাই। সিদ্ধান্ত নিতে পারেন না কোনটাকে বেছে নেবেন। তবে মোহাম্মদ বিন ফাহাদ আল লাইলি একবারেই সিদ্ধান্তহীনতায় ভোগেননি। একই দিনে তাঁর শিক্ষাজীবনের পরীক্ষার দিন আর বিয়ের দিন ছিল। তিনি পরীক্ষাও দিয়েছেন, ‘কবুল’ বলে শুরু করেছেন নতুন জীবনও।
মোহাম্মদ বিন ফাহাদ আল লাইলি সৌদি আরবের একটি উচ্চবিদ্যালয়ের শিক্ষার্থী। বিয়ের পোশাক পরে তাঁর পরীক্ষার হলে প্রবেশ করার একটি ভিডিও সামাজিক যোগাযোগমাধ্যমে ভাইরাল হয়েছে। তাঁকে নিয়ে চারদিকে আলোচনায় মেতেছে স্থানীয় লোকজন।
দুবাইভিত্তিক সংবাদমাধ্যম গালফ নিউজ গত বুধবার এক প্রতিবেদনে জানায়, আল লাইলি পরীক্ষার হলে ঢোকেন সৌদির ঐতিহ্যবাহী বিয়ের পোশাক ‘বিস্ত আবায়া’ পরে। এ সময় তাঁকে কিছুটা লাজুক দেখাচ্ছিল। বিয়ের আসরের মাঝ থেকে পরীক্ষার হলে যান তিনি। পরীক্ষা শেষ করে দ্রুত ফিরে যান বিয়ের আসরে। পরে বিয়ের বাকি আনুষ্ঠানিকতা সম্পন্ন হয়।
স্থানীয় আল এখবারিয়া টিভিকে মোহাম্মদ বিন ফাহাদ আল লাইলি বলেন, ‘আজ আমার তাফসির পরীক্ষা ছিল। আমি খুবই আশাবাদী। ইনশা আল্লাহ সবই ঠিকঠাক হবে। আমি পরীক্ষা ও বিয়ে দুটোতেই সফল হব।’
জীবানন্দ কহিল, কোথায় আমাকে নিয়ে যাবে? ষােড়শী কহিল, যেখানে আমার দু'চোখ যাবে। কখন যেতে হবে? এখনই। সাহেব এসে পড়ার আগেই। জীবানন্দ তাহার মুখের প্রতি চাহিয়া ধীরে ধীরে কহিল, কিন্তু আমার প্রজারা? তাদের কাছে আমাদের পুরুষানুক্রমে জমা করা ঋণ? ষােড়শী তাহার দৃষ্টি এড়াইয়া চুপি চুপি বলিল, পুরুষানুক্রমে আমাদের তা শােধ দিতে হবে। জীবানন্দ খুশী হইয়া বলিল, ঠিক কথা অলকা। কিন্তু দেরি করলে ত চলবে না। এখন থেকে ত আমাদের দু'জনকে এ ভার মাথায় নিতে হবে। ষােড়শী সহসা দুই হাত জোড় করিয়া কহিল, হুজুর, দাসীকে এইটুকু শুধু ভিক্ষে দেবেন, প্রজাদের ভার নেবার চেষ্টা করে আর ভারী করে তুলবেন না। সমস্ত জীবন ধরেই ত নানাবিধ ভার বয়ে এসেছেন, এখন অসুস্থ দেহ একটু বিশ্রাম করলে কেউ নিন্দে করবে না। কিন্তু কে সাহেব এসে পড়তে পারে, চলুন। প্রত্যুত্তরে জীবানন্দ শুধু একটুখানি হাসিয়া তাহার হাত ধরিয়া উঠিয়া দাঁড়াইল। কহিল, এমন করে আমার সমস্ত ক্ষমতা তুমি কেড়ে নিয়াে না অলকা—আমাকে দুঃখীর কাজে লাগিয়ে দেখাে কখনাে ঠকবে না। কথা শুনিয়া অলকার দু'চক্ষু ছলছল করিয়া আসিল, এবং এমন একান্ত আত্মসমর্পণের দ্বারা যে তাহার সর্বস্ব জয় করিয়া লইয়াছে, তাহারই মুখের প্রতি চাহিয়া তাহার পদতলের মাটিটা পর্যন্ত যেন অকস্মাৎ কাঁপিয়া দুলিয়া উঠিল, কিন্তু আপনাকে সে তৎক্ষণাৎ সংবরণ করিয়া লইয়া হাতের উপরে একটু চাপ দিয়া হাসিয়া বলিল, আচ্ছা চল ত এখন। নৌকাতে বসে তখন ধীরে-সুস্থে ভেবে দেখবাে কি কি ক্ষমতা তােমাকে দেওয়া যেতে পারবে এবং কি কি একেবারেই দেওয়া। চলবে না। সেই ভালাে! বলিয়া জীবানন্দ ষােড়শীর হাত ধরিয়া অগ্রসর হইল।
সহসা কে একজন আসিয়া তাহার শিয়রের দিকে বসিয়া পড়ার চাপে তুচ্ছ ক্যাম্পখাটখানা মচ্ করিয়া উঠিল। জীবানন্দ চমকিয়া চাহিয়া কহিল, কে? বারান্দায় প্রবেশ করিবার পদশব্দও সে কাহারও পায় নাই, যে বসিয়াছিল সে তাহার কপালের উপর একটা হাত রাখিয়া কহিল, আমি। জীবানন্দ হাত বাড়াইয়া সেই হাতখানি নিজের দুর্বল হাতের মধ্যে টানিয়া লইয়া অনেকক্ষণ চুপ করিয়া রহিল। তাহার পর আস্তে আস্তে বলিল, এই নৌকাতে তুমি এলে? হ্যাঁ। রায়মহাশয় তােমাকে ধরে নিয়ে এলেন, তাঁকে বাঁচাতে হবে? হাঁ, কিন্তু সে হৈমর বাবাকে, জনার্দন রায়কে নয়। বুঝেচি। কিন্তু প্রজারা মকদ্দমা ছাড়বে কেন, সাগর স্বীকার করবে কেন? আমার কাছে তারা স্বীকার করেছে। করেচে? আশ্চর্য! বলিয়া সে চুপ করিয়া রহিল। ষােড়শী কহিল, না আশ্চর্য নয়। তারা আমাকে মা বলে। আমি তা জানি। জীবানন্দের হাতের মুঠা শিথিল হইয়া আসিল। সে কিছুক্ষণ স্থিরভাবে থাকিয়া ধীরে ধীরে কহিল, ভালই হয়েছে। আজ সকাল থেকেই আমি ভাবছিলাম অলকা, এই ভয়ানক শক্ত কাজ আমি করব কি করে? আমি বাঁচলাম, আর আমার কিছুই করবার রইল না। তুমি সমস্তই করে দিয়েচ। ষােড়শী মাথা নাড়িয়া কহিল, তােমার করবার আর কিছু না থাকতে পারে, কিন্তু আমার কাজ এখনাে বাকী রয়ে গেছে। এই বলিয়া সে জীবানন্দের যে হাতটা স্থলিত হইয়া বিছানায় পড়িয়াছিল, তাহা নিজের মুঠোর মধ্যে গ্রহণ করিয়া তাহার কানের কাছে মুখ আনিয়া কহিল, নৌকা আমার প্রস্তুত, কোনমতে তােমাকে নিয়ে পালাতে পারলেই আমার এইসকল কাজের বড় কাজটা সারা হয়। চল। এই বলিয়া সে হেঁট হইয়া মাথাটা তাহার জীবানন্দের বুকের উপর রাখিয়া স্থির হইয়া রহিল। বহুক্ষণ কেহই কোন কথা কহিল না, কেবল একজনের প্রবল বক্ষস্পন্দন আর একজন নিঃশব্দে অনুভব করিতে লাগিল।
নারীর প্রতি সহিংসতার অবসান চেয়ে দেশে দেশে বিক্ষোভ।
আন্তর্জাতিক নারী নির্যাতন প্রতিরোধ দিবস উপলক্ষে গতকাল বৃহস্পতিবার এই বিক্ষোভ অনুষ্ঠিত হয়।
এদিন মেক্সিকো সিটি, মাদ্রিদ, বার্সেলোনা, প্যারিস ও লন্ডনের রাস্তায় হাজারো মানুষ বিক্ষোভে শামিল হন। চিলি, ভেনিজুয়েলা, বলিভিয়া, উরুগুয়ে, কোস্টারিকা, পানামা, কলম্বিয়াতেও বিক্ষোভ হয়েছে। 
মেক্সিকোতে প্রতিদিন প্রায় ১০ জন নারী হত্যার শিকার হন। দেশটিতে নারীর প্রতি সহিংসতার অবসান চেয়ে হওয়া বিক্ষোভে অংশ নেওয়া ব্যক্তিদের হাতে থাকা ব্যানারে লেখা ছিল, ‘তাঁরা মারা যাননি, তাঁদের হত্যা করা হয়েছে’।
মেক্সিকো সিটিতে কর্মসূচি চলাকালে পুলিশ ও বিক্ষোভকারীদের মধ্যে উত্তেজনা তৈরি হয়। বিক্ষোভকারীদের ছত্রভঙ্গ করার চেষ্টা করে পুলিশ। এ সময় কিছু বিক্ষোভকারী পুলিশের আত্মরক্ষার সরঞ্জাম কেড়ে নেওয়ার চেষ্টা করেন।
তুরস্ক সরকারকে নারীর প্রতি সুরক্ষামূলক একটি আন্তর্জাতিক চুক্তিতে ফিরে যাওয়ার আহ্বান জানিয়ে ইস্তাম্বুলের রাস্তায় বিক্ষোভ হয়। বিক্ষোভকারীদের ছত্রভঙ্গ করতে পুলিশ কাঁদানে গ্যাসের শেল ছোড়ে। এতে পরিস্থিতি উত্তপ্ত হয়ে পড়ে।
মানবাধিকার সংগঠনগুলোর তথ্য অনুযায়ী, তুরস্কে চলতি বছর এখন পর্যন্ত ৩৪৫ জন নারী হত্যাকাণ্ডের শিকার।
স্পেনে নারীর প্রতি সহিংসতার বিরুদ্ধে লড়াইকে জাতীয় অগ্রাধিকারের বিষয়ে পরিণত করা হয়েছে। গতকাল স্পেনের মাদ্রিদ ও বার্সেলোনার রাস্তায় বেগুনি পতাকা হাতে নিয়ে বিক্ষোভ করেন হাজারো মানুষ।
স্পেনের রাজধানীতে বিক্ষোভকারীদের মুখে ছিল বেগুনি রঙের মাস্ক। এ ছাড়া একই রঙের টুপি ও স্কার্ফে ঢাকা ছিল তাঁদের মাথা। তাঁদের হাতে থাকা ব্যানারে লেখা ছিল, ‘নারীর প্রতি সহিংসতার এখন সমাধান চাই’।
স্পেনের বিভিন্ন ভবনও বেগুনি রঙে সাজানো হয়েছিল। এসব ভবনের সামনে জড়ো হয়ে বিক্ষোভকারীরা স্লোগান দেন, ‘আমাদের সবাই এখানে নেই, নিহত ব্যক্তিরা তো আর উপস্থিত হতে পারেননি।’ তাঁদের হাতে থাকা প্ল্যাকার্ডে লেখা ছিল, ‘আর একটি মৃত্যুও চাই না’।
জাতিসংঘের আঞ্চলিক কমিশনের তথ্য অনুযায়ী, লাতিন আমেরিকা ও ক্যারিবীয় অঞ্চলে ২০২০ সালে কমপক্ষে ৪ হাজার ৯১ জন নারী জেন্ডারভিত্তিক সহিংসতার শিকার হয়ে মারা গেছেন।
জাতিসংঘের লৈঙ্গিক সমতাবিষয়ক সংস্থা ইউএন উইমেনের তথ্য অনুযায়ী, বিশ্বে প্রতি তিনজন নারীর মধ্যে একজন শারীরিক কিংবা যৌন সহিংসতার শিকার হন।
ইউরোপ থেকে আরও পড়ুন
ইংলিশ চ্যানেলে নৌকাডুবিতে নিহত এক নারীর পরিচয় পাওয়া গেছে
ইংলিশ চ্যানেলের ফ্রান্স উপকূলে যাত্রীবাহী নৌকাডুবির ঘটনায় নিহত ব্যক্তিদের মধ্যে একজনের পরিচয় পাওয়া গেছে।
গত বুধবার ইংলিশ চ্যানেলে যাত্রীবাহী নৌকা ডুবে অন্তত ২৭ জনের মৃত্যু হয়। ফ্রান্স থেকে যুক্তরাজ্য যাওয়ার পথে ফ্রান্সের উত্তরের উপকূলবর্তী শহর ক্যালের অদূরে নৌকাটি ডুবে যায়। ফ্রান্সের স্বরাষ্ট্রমন্ত্রী জেরাল্ড ডারমানিন জানান, নিহত ব্যক্তিদের মধ্যে একটি মেয়েশিশু ও পাঁচ নারী ছিলেন।
যুক্তরাজ্যের বাসিন্দা ওই নারীর বাগদত্তা বিবিসিকে জানান, নৌকাটি ডুবে যাওয়ার সময় মরিয়ম তাঁকে বার্তা পাঠিয়েছিলেন। মরিয়ম তাঁকে আশ্বস্ত করার চেষ্টা করেছিলেন যে তাঁদের উদ্ধার করা হবে। কিন্তু যখন সাহায্য পৌঁছেছিল, তখন অনেক দেরি হয়ে গিয়েছিল।
নৌকাডুবির ঘটনায় দুজন।
আপনি কি জীবনে প্রথমবারের মতো এ বছর আয়কর বিবরণী বা রিটার্ন জমা দিতে যাচ্ছেন? যদি উত্তর হ্যাঁ হয়, তাহলে আপনাকে দুটি বিষয় জরুরিভাবে মনে রাখতে হবে। জীবনের প্রথম বার্ষিক আয়কর বিবরণী বা রিটার্ন তৈরিতে বিশেষ যত্নবান হতে হবে। বিশেষ করে সম্পদ বিবরণী ও পারিবারিক ব্যয় বিবরণী তৈরিতে সতর্ক থাকতে হবে। তা না হলে ভবিষ্যতে আপনাকে মাশুল গুনতে হবে।
জাতীয় রাজস্ব বোর্ডের (এনবিআর) হিসাবে, ২০২০ সালের জুলাই থেকে ২০২১ সালের জুন মাস পর্যন্ত প্রায় ১০ লাখ নতুন করদাতা কর শনাক্তকরণ নম্বর (টিআইএন) নিয়েছেন। তাঁরাই এবার প্রথমবারের মতো রিটার্ন দিতে যাচ্ছেন। প্রথমে আসা যাক, সম্পদ কতটা দেখাবেন। জীবনের প্রথম রিটার্নে সম্পদ বিবরণীতে কোনো কিছুই লুকানো যাবে না। অনেকে ভাবতে পারেন, এ বছর সব সম্পদ দেখাব না। এ বছর কিছু সম্পদ দেখাব, আগামী বছর আরও কিছু সম্পদ দেখাব। এভাবে ধীরে ধীরে কর নথিতে সম্পদ দেখাব। কিন্তু এটি পুরোপুরি ভুল পদক্ষেপ। প্রথম বছরের রিটার্নেই সব সম্পদ দেখিয়ে দিন। তাহলে পরে আর ঝামেলায় পড়বেন না।
উদাহরণ দিয়ে বলা যেতে পারে, আপনার জমিজমাসহ বাসার যাবতীয় ইলেকট্রনিক পণ্য, আসবাবপত্র সবই প্রথমবার দেখিয়ে ফেলুন। এমনকি বিয়েতে উপহার হিসেবে পাওয়া স্বর্ণালংকারও বাদ দেবেন না। এ ছাড়া যদি নগদ টাকা থাকে, তা-ও যেন বাদ না পড়ে। ধরুন, আপনি যদি কর নথিতে এ বছর একটি জমি দেখান, পরের বছর আরেকটি জমি দেখাবেন। কিন্তু পরের বছর যে জমি রিটার্নে দেখাবেন, তা কেনার অর্থ কোথায় পেলেন সেই উৎস আপনাকে দেখাতে হবে। এক বছরের মধ্যে ওই জমি কেনার সামর্থ্য আছে কি না, তাও বিবেচনায় আনতে পারেন কর কর্মকর্তারা।
অথবা ধরা যাক, আপনার ঘরে হয়তো ৫০ ভরি স্বর্ণ আছে। প্রথম বছর ৩০ ভরি দেখিয়েছেন। পরের বছর বাকি ২০ ভরি দেখাতে গেলেই কোথায় সেই টাকা পেলেন, তার বৈধ উৎস দেখাতে হবে। একইভাবে দামি আসবাবপত্র ও ইলেকট্রনিক পণ্যের ক্ষেত্রেও একইভাবে টাকার উৎস দেখাতে হবে। মোটা দাগে বলা চলে, প্রথম বছর রিটার্নে আপনি যে সম্পদ দেখাবেন, সেটাই আপনার সম্পদের ভিত্তি। পরের বছর যত সম্পদ যোগ হবে, তা অর্জনে যে অর্থ ব্যয় করলেন সেটির বৈধ সূত্র বা উৎসের তথ্য আপনাকে জানাতে হবে।
নতুন করদাতাদের আরও মনে রাখতে হবে, বাড়ি-গাড়ি কিংবা ৪০ লাখ টাকার বেশি সম্পদ থাকলে আয়কর বিবরণীর পাশাপাশি আলাদা ফরমে সম্পদের বিবরণী জমা দিতে হবে।
নতুন করদাতাদের অনেকেই নানা কৌশলের আশ্রয় নেন। যেমন প্রথমবার দেওয়া রিটার্নে বেশি বেশি করে স্বর্ণালংকার, নগদ টাকার মতো সম্পদ দেখান। অর্থাৎ যেসব সম্পদ আছে তার চেয়ে অনেক বেশি দেখিয়ে থাকেন। কারণ, প্রথমবার রিটার্ন জমাদানকারী করদাতাদের প্রতি কর কর্মকর্তারা কিছুটা সদয় থাকেন। সম্পদে যা দেখান, কোনো প্রশ্ন না করে বেশির ভাগ সময় সেই সম্পদের বিবরণী মেনে নেন তাঁরা। তবে আয়কর কর্মকর্তার যদি সন্দেহ হয় যে সম্পদের পরিমাণ অস্বাভাবিক বেশি দেখানো হয়েছে, তাহলে নতুন ওই করদাতার বিপদে পড়ার আশঙ্কা থাকে। 
নতুন করদাতাদের আরও মনে রাখতে হবে, বাড়ি-গাড়ি কিংবা ৪০ লাখ টাকার বেশি সম্পদ থাকলে আয়কর বিবরণীর পাশাপাশি আলাদা ফরমে সম্পদের বিবরণী জমা দিতে হবে।
এবার আসা যাক, পারিবারিক ব্যয় বিবরণী তৈরির কথায়। প্রথমবার রিটার্ন জমাকারী করদাতারা মনে রাখবেন, আপনার আয়ের সঙ্গে পারিবারিক খরচ যেন সংগতিপূর্ণ থাকে। যেমন আপনি ছোটখাটো ব্যবসা করেন কিংবা চাকরি করেন, কিন্তু বাস করেন অভিজাত এলাকায়, সন্তানেরাও নামীদামি স্কুলে পড়াশোনা করে এবং বছর-বছর পরিবার নিয়ে বিদেশে ঘুরতে যান। তাহলে বিপাকে পড়তে পারেন। আবার উল্টোও হতে পারে। প্রথম বছর সাধারণ জীবনযাপনের পারিবারিক খরচ দিলেন। কিন্তু আয় তেমন না বাড়লেও পরের বছর বিলাসী জীবনযাপনের তথ্য দিলেন, তাহলেও বিপদ। সে জন্য আপনি যা আয় করেন, সেই অনুযায়ী জীবনযাপন করেন কি না, তা ব্যয় বিবরণীতে তুলে ধরুন।
যুক্তরাষ্ট্রের বিখ্যাত কামিন্স ব্র্যান্ডের এই ইঞ্জিনের একেকটির ক্ষমতা প্রায় ৬০০ বিএইচপি করে। জাহাজটি ঘণ্টায় প্রায় ১২ নটিক্যাল মাইল গতিতে ছুটতে পারে। ১৭টি ভিআইপি কেবিনসমৃদ্ধ এটি। নৌযানটিতে তিন ক্যাটাগরির প্রায় ৫০০ আসন রয়েছে। রয়েছে কনফারেন্স রুম, ডাইনিং স্পেস, সি ভিউ ব্যালকনিসহ আধুনিক বিভিন্ন সুযোগ-সুবিধা।
পরিবারের সবাইকে নিয়ে ঘুরে আসতে পারো বাংলাদেশের একমাত্র প্রবাল দ্বীপ সেন্ট মার্টিনসে। বাংলাদেশের এই শেষ ভূখণ্ডে যেতে হলে তোমাকে পার হতে হবে ‘নাফ নদী’, যে নদীটা বাংলাদেশ ও মিয়ানমারকে আলাদা করেছে। এপারে বাংলাদেশের টেকনাফের পাহাড়ি সৌন্দর্য দেখা হলে চোখ ফেলতে পারো ওপারের মিয়ানমারের সীমানায়, শত শত মন্দির আর প্যাগোডা চোখে পড়বে। জাহাজে করে সেন্ট মার্টিনসে ঢোকার মুখেই পড়বে নীলরঙা পানির এক আশ্চর্য জগৎ। পাথর আর বালুর অসাধারণ মেলবন্ধনে তৈরি এই দ্বীপে ভাটার সময় বিভিন্ন জায়গায় জমে থাকা পানিতে ছুটে বেড়ায় লাল-নীল-সবুজ রঙের ছোট ছোট মাছের দল। দক্ষিণে রয়েছে ছেঁড়া দ্বীপ, বাংলাদেশের একেবারের শেষ মাথা। সেন্ট মার্টিনসে পূর্ণিমা দেখে যারা মুগ্ধ হয়ে বালুতে চিত হয়ে শুয়ে থাকে, তারাই স্তব্ধ হয়ে যাবে অমাবস্যার রাতের আকাশ দেখলে, লাখ লাখ তারার মেলা বসে আকাশজুড়ে, হঠাৎ দেখলে মনে হবে আকাশটা বুঝি ছিদ্র হয়ে গেছে, আর সেই ছিদ্র দিয়ে আলো এসে পড়ছে মাটির দেশে। ভালো সাঁতারু না হলে এখানকার সমুদ্রের গভীরে যাওয়া যাবে না।
আর ঢাকা থেকে বিভিন্ন টুরিজম প্রতিষ্ঠান প্যাকেজে সেন্ট মার্টিনস ঘুরিয়ে নিয়ে আসে। তাদের সঙ্গে যোগাযোগ করতে পারো।
মেঘ পাহাড়ের দেশ বান্দরবানকে প্রকৃতি নিজের সবটুকু সৌন্দর্য আপন হাতে ঢেলে সাজিয়ে দিয়েছে। এখানে হেঁটে হেঁটেই মেঘ ধরা যায়, নৌকায় করে মেঘের ভেতরে হারিয়ে যাওয়া যায়, ভোরে ঘুম ভেঙে ফুঁ দিয়ে বিছানা থেকে মেঘ সরাতে হয়! এমন স্বপ্নের শহরে তোমরাও বন্ধুবান্ধব, বাবা-মা, আত্মীয়দের নিয়ে ঘুরে আসতে পারো। বান্দরবান শহরেই অনেকগুলো দেখার জায়গা রয়েছে। এগুলোর মধ্যে অন্যতম হলো স্বর্ণমন্দির। পাহাড়ের অনেক ওপরে একবারে সোনালি রঙে সাজানো এই মন্দিরে যেতে হলে শহর থেকেই অটো ভাড়া করে নিতে হয়, নামিয়ে দেবে একেবারে মন্দিরের গোড়ায়। মন্দির দেখা শেষ করে চলে যেতে পারো নীলাচলে। এখানে সব সময় মেঘ থেকে, অনেক ওপরের এই জায়গাটাতে গেলেই মন ভালো হয়ে যাবে। খুব ভোরে ঘুম থেকে উঠে মেঘের স্পর্শ গায়ে মাখতে হলে যেতে হবে ৬৫ কিলোমিটার দূরের পাহাড় নীলগিরিতে। এখানে এলেই মনে হবে এটা বাংলাদেশ নয়, স্বর্গ বুঝি এমনি হয়। এখানে সারা দিন মেঘ থাকে, আর থাকে ভয়াবহ ঠান্ডা, গরম কাপড় ছাড়া এখানে যাওয়াটা বোকামি। নীলগিরি থেকে আশপাশের সবকিছু নীলাভ মনে হবে। দেশের যেকোনো জায়গা থেকেই বাসে করে বান্দরবান যাওয়া যায় সহজে।
স্বচ্ছ পানির হাওর টাঙ্গুয়ার হাওর। মেঘালয়ের পাহাড় ঘেঁষে পড়ে থাকা এই হাওর নিজেই যেন একটি চকচকে আয়না। এর স্বচ্ছ পানির নিচে তাকালে অনায়াসেই ২৫-৩০ ফুট তলদেশ দেখা যায়, দেখা যায় মাছ আর বড় বড় গাছের গোড়া। বর্ষাকালে আশপাশের ১৭৩টা হাওর মিলেমিশে একাকার হয়ে এটা হয়ে ওঠে আরেকটা সাগর, কী ঢেউ সেখানে, কী প্রতাপ তখন তার! আর শীতকালে পানি কমে গিয়ে এখানে তৈরি হয় মাছেদের বিশাল মেলা। চারপাশের হিজল আর করচ গাছ দিয়ে এই হাওরটি ঘেরা। শীতে এখানে বসে অতিথি পাখির মেলা। টাঙ্গুয়ার হাওর ইউনেসকো ঘোষিত রামসার সাইট, এখানে সকল প্রকার পাখি ও মাছ মারা নিষেধ। তাই এখানের জীববৈচিত্র্য অন্য সব জায়গার চেয়ে আলাদা।
টাঙ্গুয়ার হাওর ঘেঁষে মেঘালয়ে পাহাড়ে গড়ে উঠেছে কয়লা ও চুনাপাথরের খনি, সেগুলো দেখতে দেখতে চলে যাওয়া যায় বারিক্কাটিলায়, এখানে একমাত্র একটি টিলাই বাংলাদেশের ভেতরে পড়েছে। আর রয়েছে বাংলাদেশের সবচেয়ে সুন্দর নদীগুলোর মধ্যে একটি ‘জাদুকাটা নদী’। ঢাকা থেকে সুনামগঞ্জে গাড়ি দিয়েই যাওয়া যায়, সেখান থেকে হাসন রাজার বাড়ি পার হয়ে মোটরসাইকেল বা লেগুনা দিয়ে চলে যেতে হয় টেকেরঘাটে। এরপর নৌকা দিয়ে হাওরে ঘোরা যায়। সঙ্গে করে লাইফজ্যাকেট নিয়ে যেতে হবে অবশ্যই।
পরিবারের সবাইকে নিয়ে শীতকালে ঘুরে আসার মতো একটি জায়গা হলো সুন্দরবন। পৃথিবীর সর্ববৃহৎ এই জোয়ার-ভাটার বন শুরু হয়েছে বরগুনা জেলার সীমানা থেকে আর এর বাংলাদেশ অংশ শেষ হয়েছে সাতক্ষীরা জেলায়। সুন্দরবন হলো আমাদের পাঠ্যবইয়ের জলে কুমির ডাঙ্গায় বাঘ টাইপের বন। এখানে সবখানেই জীবন হারানোর ভয়। আর যেখানে বাঘের ভয় সেখানেই রাত হয়, এই কথাটা মানলে সুন্দরবন আসলেই রাত কাটানোর জন্য ভয়ংকর একটি জায়গা। কাজেই যদি তোমরা সুন্দরবনে ঘুরে যাও, তাহলে বনে থাকার চিন্তা না করে অবশ্যই কোনো ট্রলার বা লঞ্চে থাকবে। এই বন থেকে আসে দেশের সবচেয়ে বড় ‘মধু’র জোগান। সুন্দরবন ঘুরতে যাওয়ার জন্য শীতকাল হলো আদর্শ সময়। এ সময় নদীতে ঢেউ কম থাকে আর অনেক শীতের পাখি দেখতে পাওয়া যায়। এ ছাড়া সুন্দরবনের খালে ও নদীতে ডলফিন যেমন দেখতে পারবে, ঠিক তেমনি দেখতে পারবে নদীর পাড়ে হেলান দিয়ে শুয়ে থাকা কুমিরের রোদ পোহানোও। সুন্দরবনে যে কয়টি টুরিস্ট স্পট রয়েছে সেগুলোর মধ্যে অন্যতম হলো কটকা, কচিখালী, করমজল, নীলকমল, হিরণপয়েন্ট, দুবলার চর। এদের মধ্যে দুবলার চর শুঁটকিমাছের জন্য বিখ্যাত। এখানে বছরের ছয় মাস শুঁটকিমাছ পাওয়া যায়। ঢাকা থেকে খুলনার মংলা হয়ে কিংবা সাতক্ষীরার শ্যামনগর হয়ে সুন্দরবনে যাওয়া যায়। সুন্দরবনে খরচ দেশের অন্যান্য জায়গার চেয়ে তুলনামূলকভাবে অনেক বেশি। এই বনে বা বনের নদীতে পরিবেশ নষ্ট হয় এমন কিছু ফেলবে না, বেশি শব্দ তৈরি করা যাবে না।
ইচ্ছে করে ঘুরব আমি প্রজাপতির বেশে। 
ইচ্ছে করে পড়ালেখার শেষে 
চলে যাব অনেক দূরে অলীক নিরুদ্দেশে। 
ঝকঝকে মাঠ সূর্য আলোয় ঘেরা
ওপাড়ার সাথে চলছে কঠিন ম্যাচ,
এ পাড়ার আমি ব্যাটে-বলে সব সেরা
সেদিনও ধরেছি তিনটে কঠিন ক্যাচ।
অর্জুন-রকি ডেকে গেছে বারবার
দরজার গায়ে টোকা দিয়ে বার ছয়,
আম্মু তবুও খোলেনি বন্ধ দ্বার
বলেছে, ‘এখন খেলার সময় নয়।’
বলো তো আম্মু খেলার সময় কবে
মাঠের খেলাটা শেষ হয়ে গেলে তবে?
কার্নিশে এক কাক বসে করে কা কা,
সেও ভোগ করে স্বাধীনতা প্রাণ ভরে,
ব্যস্ত সড়কে ছুটছে শহর ঢাকা
আম্মু আমাকে বন্দী করেছে ঘরে।
ঘরের অদূরে ডাকছে খেলার মাঠ
ব্যাটে আর বলে জমেছে মজার খেলা,
আমি ঘরে বসে পড়ছি বাংলা পাঠ
আম্মু বলেছে পড়েনি এখনো বেলা।
তখনো আসিনি এই পৃথিবীতে, থাকি মামণির পেটে
নাম ঠিক করে রেখেছিলো বাবা ডিকশনারিটা ঘেঁটে। 
মার পেটে থেকে আগ্রহভরে বাবাটাকে দেখি রোজ—
কাজ থেকে ফিরে বাড়িতে এসেই করছে মায়ের খোঁজ।
জানতে চাইছে আজ আমি বেশি ঝামেলা করেছি কী না
শুনে মার পেটে আমি হেসে উঠি তাক ধিনা ধিন ধিনা!
মামণি আমার সারাদিনমান অতি সাবধানে ধীরে
রান্নার পরে গুছিয়ে রাখতো ছোট সংসারটিরে।
বাবা ফিরে এলে দু’জনে গল্পে রাত করে দিতো পার
আমাকে নিয়েই পরিকল্পনা স্বপ্নের সমাচার—
আমি ‘খোকা’ হলে কী কী করা হবে আমি ‘খুকু’ হলে কী কী
তালিকাটা শুনে রাতের আকাশে তারাদের ঝিকিমিকি! 
মেয়ে হলে নাম রাখা হবে ‘দ্যুতি’ ছেলে হলে ‘অর্জুন’ 
মায়ের হাতের কাচের চুড়িরা বেজে ওঠে ঝুনঝুন!
একাত্তরের উত্তাল মার্চ রেসকোর্স ময়দানে
লাখ লাখ লোক জমায়েত হলো মুজিবের আহ্বানে। 
বাবাটাও ছিলো শেখ মুজিবের সাতই মার্চের সভায় 
শুনেছি সেদিন উঠেছিলো ঝড় পলাশে রক্তজবায়।
পঁচিশে মার্চে রাতের আঁধারে গণ-হত্যার শুরু 
সন্তান পেটে অসহায় মা-র বুক কাঁপে দুরু দুরু... 
পাকিসৈন্যরা ঝাঁপিয়ে পড়লো, দেশের বিপদ ভারী 
আমাকে ও মাকে একা ফেলে বাবা সীমান্ত দিলো পাড়ি।
আমার বাবাটা মুক্তিযোদ্ধা! আহা সে কী গৌরব
বুকের ভেতরে সহস্র পাখি করে ওঠে কলরব! 
নিজে বাঁচতে ও আমাকে বাঁচাতে মামণির সংগ্রাম
সন্তান পেটে পালিয়ে বেড়াতো এই গ্রাম সেই গ্রাম...
আমি জন্মেছি যুদ্ধের মাঝে মহাক্রান্তির ক্ষণে 
বাবা আসে নাই, কী করে আসবে সে ছিলো রণাঙ্গনে!
তিরিশ লক্ষ শহীদের প্রাণ এনে দিলো স্বাধীনতা 
বাবার জন্যে ছোট এই বুকে জমে ছিলো কতো কথা... 
বাবার সঙ্গীসাথিরা ফিরলো। ফিরে আসে নাই বাবা 
বিধবা মায়ের শাদা শাড়ি দেখো ইতিহাস খুঁজে পাবা...
অপরূপ এই দেশটা আমার বাবার রক্তে কেনা
না দেখা বাবার জন্যে কষ্ট জানি কেউ বুঝবে না... 
পতাকার লাল সূর্যের মাঝে বাবার রক্তমাখা 
বাবার ছবিটা বাংলাদেশের পতাকায় আছে আঁকা।
শরৎকালের এই সকালে 
মাতাল করা বনের হাওয়া আসে 
মনটা জুড়ে মিষ্টি মধুর 
শিউলি ফুলের সুগন্ধটা ভাসে।
মন থাকে না বদ্ধ ঘরে
উড়াল যে দেয় কোন সুদূরে
যেথায় ফড়িং বেড়ায় নেচে
শিশিরভেজা ঘাসে।
যেথায় রবি আকাশ থেকে
রংবেরঙের আবির মাখে—
মেখেই আবার ছুটে বেড়ায়
ছোট্ট নদীর পাশে।
যেথায় শিশু বেড়ে ওঠে
কথার সুরের পদ্ম ফোটে
বাবা-মায়ের স্নেহের ছায়ায়
দেশকে ভালোবাসে।
আমার সবুজ রঙের জামা,
এই তো সেদিন দিলেন মামা।
দারুণ প্রিয়, খুবই ভালো,
মনে ছড়ায় খুশির আলো।
জামা তো নয় ঠিক পতাকা
তাতেই আমার স্বপ্ন আঁকা।
সবুজ দেশের সবুজ যতো
মাখিয়ে চলে অবিরত।
দূর হয়ে যায় মনের ভয়
সবাই মুক্তিযোদ্ধা কয়।
মাছের মায়ের পুত্রশোক বলে বাংলায় এক প্রবাদ আছে। প্রবাদ অনুযায়ী, ব্যাঙের যেমন সর্দি হয় না, তেমনি মেছো মায়েদের পুত্রশোক নাকি অসম্ভব ব্যাপার। কিন্তু তাই বলে কি মেছো মায়েরা তাদের সন্তানদের আদর-যত্ন বা স্নেহ করে না? আলবত করে। শুনতে অবিশ্বাস্য শোনাবে, শুধু মায়েরাই নয়, সন্তানদের আদর-যত্ন আর দায়িত্ব পালনে কম যায় না মেছো বাবারাও। অবশ্য এ রকম যত্নবান বাবাদের উদাহরণ প্রাণিজগতে একেবারেই হাতে গোনা। 
নীল সাগরতলে এমনই এক বাবা ছিল মার্লিন। সে আসলে এক ক্লাউন ফিশ। অস্ট্রেলিয়ার সাগরতীরের গ্রেট ব্যারিয়ার রিফের কথা তো জানোই তোমরা। বিশ্বের সবচেয়ে বড় এই প্রবাল প্রাচীরের কাছেই বাবার সঙ্গেই থাকত দুষ্টু, চঞ্চল নিমো। মাকে অনেক আগেই হারিয়েছে সে। তাই বাবাই তার সবকিছু। একদিন বাবার সঙ্গে স্কুলে গেছে নিমো। সেখানে বন্ধুদের সঙ্গে দুষ্টুমি করতে গিয়ে সে ধরা পড়ে এক জালে। তাকে বন্দী করে নিয়ে যায় সেই অসাধু মানুষ।
একমাত্র সন্তান হারিয়ে শোকে দুঃখে প্রায় পাথর হয়ে যায় বাবা মার্লিন। তবে একটু পরেই বুঝতে পারে, কেঁদে বুক ভাসিয়ে লাভ নেই। ছেলেকে উদ্ধারের চেষ্টা করাটাই বুদ্ধিমানের কাজ হবে। নিমোকে উদ্ধার করতে রওনা হয় মার্লিন। পথে যেতে যেতে তার সঙ্গে পরিচয় হয় ডরি নামের এক বাচাল মাছের। সব শুনে মার্লিনকে স্বেচ্ছায় সাহায্য করতে রাজি হয়ে যায় ডরি। কিন্তু ডরি একে তো বাচাল, তারপর আবার ভীষণ মনভোলা। খুব অল্প সময়েই আগের কথা যায় ভুলে। তাতে শুরু হয় আরেক ঝামেলা। তার ওপর আবার ভয়ংকর সব হাঙরের আক্রমণ। পদে পদে বিপদ আর বাধা আসতেই থাকে। তবু হাল ছাড়ে না বাবা মার্লিন। কিন্তু মানুষের কাছ থেকে একটা পুঁচকে মাছের পক্ষে নিজের সন্তানকে কি উদ্ধার করা সম্ভব! সে উত্তর জানা যাবে ছবির শেষে।
ওয়াল্ট ডিজনি আর পিক্সার স্টুডিও যৌথভাবে নির্মাণ করেছে ছবিটি। ছবির গল্প লিখেছেন অ্যান্ড্রু স্টানটন। পরিচালনাও তাঁর। ২০০৩ সালে মুক্তি পাওয়ার পর বিশ্বের লাখো দর্শকের মন জিতে নিয়েছিল ফাইন্ডিং নিমো। সে বছর সবচেয়ে সুন্দর অ্যানিমেশনের জন্য অ্যাকাডেমিক অ্যাওয়ার্ড পেয়েছিল ফাইন্ডিং নিমো। আবার আমেরিকান ফিল্ম ইনস্টিটিউট থেকে বেস্ট পিকচার, ন্যাশনাল বোর্ড রিভিউ ও টরন্টো ফিল্ম ক্রিটিক্স অ্যাসোসিয়েশন থেকে পেয়ে যায় বেস্ট অ্যানিমেশন অ্যাওয়ার্ড। অন্যদিকে মার্কিন ফিল্ম ইনস্টিটিউটের তালিকায় সর্বকালের সেরা ১০টি অ্যানিমেশন ছবির তালিকায় জায়গা দখল করেছে বক্স অফিস হিট করা ফাইন্ডিং নিমো।
দুশ্চিন্তায় অফিসের কাজে মন বসাতে পারছে না ফাহিম। হাতের সামনে রাখা ফাইলগুলো টেবিলের এক কোনায় রেখে চায়ের কাপে চুমুক দেয় সে। চা ঠান্ডা হয়ে গেছে অনেকক্ষণ আগেই। তবু ঠান্ডা চায়ে চুমুক দিতে দিতেই ভাবতে থাকে—মাসের এই শেষ সময় এতগুলো টাকা পাবে কোথায় সে? সামনে ছেলেটার পরীক্ষা। সেটার ফি, বাবার ওষুধ, বাড়িভাড়া, কারেন্ট বিল—এত কিছুর মধ্যে তার মিলছে না অফিসের হিসাব। হাজার বিশেক টাকার ঘাটতি। অথচ হিসাব অনুযায়ী আরও হাজার বিশেক টাকা ক্যাশে থাকার কথা। না মেলাতে পারলে বেতন থেকে কাটা হবে।
‘কী ফাহিম সাহেব! চাকরিতে ঢুকেছেন ছয় মাসও পেরোল না, এর মধ্যেই হিসাবে গন্ডগোল বাঁধিয়ে বসে আছেন?’ চেয়ারে বসতে বসতে কথাগুলো বললেন আজহার সাহেব। তিনি সব সময় পান খান। কথা বলার সময় পানের রস গড়িয়ে পড়ে। তাঁকে দেখেই বিরক্ত লাগতে শুরু করল ফাহিমের। কথার উত্তর দিল না সে।
আজহার সাহেব মুখভর্তি পান নিয়ে কথা চালিয়ে গেলেন, ‘আরে, হয় হয়। প্রথম প্রথম এমন হিসাব মেলানোই কষ্টের কাজ হয়ে দাঁড়ায়। তা নিয়ে এত ভাবছেন কেন বলুন? সমস্যা থাকলে সমাধানও থাকবে।’ কথা শুনতে একটুও ভালো লাগছিল না ফাহিমের। নানা রকম সমস্যায় তার এমনিই মাথা খারাপ হওয়ার জোগাড়। এর ওপর উনি এসেছেন খোঁচা মেরে কথা শোনাতে। হিসাবের ফাইলটা নিয়ে উঠে পড়ে ফাহিম। আজহার সাহেবকে বিনয়ের সঙ্গে বলে, ‘আজকে আমার তাড়া আছে। উঠছি।’ আজহার সাহেব একগাল হেসে বললেন, ‘হ্যাঁ তাড়ায় আছেন থাকুন, তবে হিসাব মেলাতে গিয়ে আবার আকাশের তারা হয়ে যাবেন না যেন। হা হা হা!’ আজহার সাহেবের কটূক্তি গায়ে না মেখে অফিস থেকে বেরিয়ে পড়ল ফাহিম।
বিকেলের দিকে উত্তরার এই পার্কটায় অনেক রকমের মানুষ দেখা যায়। ফাহিম অফিস থেকে মাঝেমধ্যেই এই পার্কটায় এসে বসে থাকে। বেশ সুন্দর, ছিমছাম জায়গাটা। একদল ছেলেকে ফুটবল খেলতে দেখে দীর্ঘশ্বাস ছাড়ে সে।
‘চা নিবেন?’ ছোকরা ধরনের এক চা-বিক্রেতা জিজ্ঞেস করে ফাহিমকে।
‘না’। বিরস মুখে জবাব দেয় ফাহিম। সে এখানে ঠান্ডা মাথায় ভাবতে এসেছে, চা পানের মতো অলস সময় পার করতে নয়। মাঝেমধ্যেই ফাহিমের মনে হয় একটা নির্ভার জীবন যদি পার করতে পারত সে! কিংবা তার সব সমস্যা যদি অন্য কাউকে দিয়ে দেওয়া যেত, ভাবতে ভাবতেই একটু অন্যমনস্ক হয়ে পড়ে সে।
চা-বিক্রেতা তার পাশে বসে পড়ে। দুজনের কেউই আর কোনো কথা বলে না। তারপর ফাহিমই বলে ওঠে, ‘আচ্ছা, দে এক কাপ চা।’ চা বানানো ছেলেটাকে লক্ষ করে ফাহিম। লম্বা, ছিপছিপে শরীর। মাথায় কোঁকড়া চুল। তামাটে গায়ের রং। সঙ্গে চা বানানোর জন্য ফ্লাস্ক, চিনি আর কনডেন্সড মিল্কের কৌটা পলিথিনের ব্যাগে মোড়ানো দেখা যাচ্ছে। আজকাল তো এমনভাবে চা বানিয়ে বিক্রি করতে কাউকে দেখাই যায় না। ছেলেটার চা বানানোর দিকে মনোযোগ দেয় ফাহিম। নিখুঁতভাবে চা বানাচ্ছে ছেলেটা। চায়ের কাপে ঠিক এক চামচ দুধ, একটু চিনি দেয় সে। সব কেমন মাপা মাপা। চা বানাতে গিয়ে চিনি যে একটু বেশি বা কম হবে এমন না। মাপা হিসাব এদের। সবারই হিসাবের ঠিক থাকে, শুধু তারই হিসাবে গন্ডগোল!
‘স্যার, চা নেন।’ ছেলেটার ডাকে ধ্যান ভাঙে ফাহিমের।
চায়ের বিল মিটিয়ে দেয় সে। চা-বিক্রেতা ছেলেটা বিল নিয়েও তার পাশেই বসে রইল। তার বোধ হয় তাড়া নেই।
ফাহিম একটু আলাপ করতে জিজ্ঞেস করল, ‘বাড়ি কোথায়?’ ছেলেটা কথার উত্তর দেয় না। ফাহিম একটু আগ্রহ নিয়ে জিজ্ঞেস করে, ‘কী রে! তোর বাড়ি কোথায় জিজ্ঞেস করছি বলছিস না কেন?’ ছেলেটা উঠে পড়ে। যাওয়ার আগে আবার মুখের ওপর বলে যায়, ‘আমার বাড়ি কই তা দিয়া আপনের কাজ কী? চা খান আর নিজের কাজ করেনগা।’ ছেলেটার ঔদ্ধত্য দেখে অবাক হয়ে যায়। যা বাবা! এমন চা-বিক্রেতাও হয়! বিরস মুখে চায়ে চুমুক দেয় ফাহিম। চা-টা স্বাদেও হয়েছে কেমন। তিতকুটে ধরনের।
‘চা নিবেন?’ ডাক শুনে মুখ ঘুরিয়ে ফাহিম দেখল সেই চা-ওয়ালা ছোকরাটাই। ফাজলামির আর জায়গা পায় না? আগের কাপ চা-ই এখনো শেষ হলো না, এর মধ্যে আবার জিজ্ঞেস করছে, ‘চা নিবেন?’ ফাজিল ছোকরাটাকে কষে একটা চড় দিতে ইচ্ছা করল ফাহিমের।
ছোকরাটা আবার পাশে বসল ফাহিমের। এবার মেজাজ খারাপ করে ফাহিম মুখ খিঁচিয়ে বলল, ‘ফাইজলামি করিস? মাত্রই তো তোর কাছ থেকে চা নিলাম।’
ছেলেটা বিরস মুখে জবাব দিল, ‘একটু আগে আপনার কাছে চা বেচছি? খিয়াল নাই। মাথার নাই ঠিক বুঝলেন। এক লোকের সব সমেস্যা আমার মাথায় দিয়া দিছে তো!’
ফাহিম একটু সরে বসল। পাগলদের কাছ থেকে এক শ হাত দূরে থাকা উচিত। ফাহিম অবশ্য এক শ হাত দূরে সরতে পারল না। ছেলেটার প্রলাপ তার কানে আসতে লাগল, ‘বুঝলেন, এক লোকের কাছে গেছি চা বেচতে। ব্যাটা আমারে এক শ টেকা ধরায় দিয়া কইল, “আমার সমেস্যাগুলা তোরে দিয়া দিলাম। আর এই নে তোর জইন্যে এক শ টাকা।” আমি তো ভাবছি পাগল। এক শ টাকা রাইখ্যা দিছি। এর পর থেইকাই দুনিয়ার সমেস্যা নিয়া ঘুরতাছি। সমেস্যায় কিছুই খিয়াল থাকে না।’
ফাহিম উঠে পড়ল। এ রকম পাগলের প্রলাপ শোনার মতো সময় তার নেই। তাকে হিসাব মেলাতে হবে। বিশ হাজার টাকার হিসাব। সমস্যা যদি সত্যিই দেওয়া যেত তাহলে তার এই সমস্যাগুলো সে আজহার সাহেবের ওপর চাপিয়ে দিত। কিংবা এই যে পার্কে বসে থাকা এই দম্পতিকে কিংবা ফুটবল খেলতে থাকা ওই ছেলেটাকে। সমস্যা আবার দেওয়া যায় নাকি!
হাঁটতে হাঁটতে একটু সামনে চলে এল সে। সেই চা-ওয়ালা ছোকরাটাও তার পেছন পেছন আসতে লাগল। একা একাই বলতে লাগল ছেলেটা, ‘স্যার একজনের সমেস্যা অন্যরে সুন্দর মতো চাপায় দেওয়া যায়।’
ফাহিম পেছন ফিরে ধমকে উঠল, ‘অ্যাই, সমস্যা কী তোর? পেছন পেছন আসছিস কেন?’
ছেলেটা হাই তুলতে তুলতে বলল, ‘আমার সমেস্যা হইল আমি অন্যের সমেস্যা নিয়া ঘুরতেছি। এমনকি অন্যের সমেস্যা যে কী সেইটাও আমি বুঝতে পারি। আপনার সমেস্যা যেমন বিশ হাজার টেকা। স্যার, আমার সমেস্যাটা আপনি নিবেন?’
কী মুশকিলে পড়া গেল রে বাবা! পাগল ছেলেটার শেষ কথাটা শুনে একটু ঘাবড়ে গেল ফাহিম। তাড়াতাড়ি হাঁটতে শুরু করল সে। পেছন থেকে ছেলেটা বলে যেতে লাগল, ‘আপনের সমেস্যাটা অন্য কাউরে দিয়া দেন। আর আমার সমেস্যাটা কি নিবেন স্যার?’ ফাহিম ভাবল একবার বলে, ‘তোর সমেস্যা তুই অন্যদের দে।’ কিন্তু বলতে গিয়েও বলল না সে।
বাসস্ট্যান্ডের দিকে এগোতে লাগল ফাহিম। সত্যি যদি তার সমস্যা কাউকে দেওয়া যেত? কাকে দিত সে? রিকশায় করে একটা ছোট ছেলে আর তার মা যাচ্ছে। ছেলেটার হাতে কতগুলো বেলুন আর আইসক্রিম। ওদের দিকে চোখ পড়তেই অস্বস্তির একটা অনুভূতি হয় ফাহিমের। ছেলেটার মায়ের এখন দশ হাজার টাকার প্রয়োজন। টাকার খোঁজে আত্মীয়ের বাড়ি যাচ্ছে সে। ফাহিম স্পষ্ট বুঝতে পারছে তার সমস্যা। সে চোখ ফিরিয়ে নিল অন্যদিকে। একটা রিকশাওয়ালার দিকে নজর পড়ল তার। রিকশাওয়ালা তার বাড়িতে টাকা পাঠাতে পারছে না, সেটা নিয়ে বেচারা চিন্তিত। একটা ছেলেকে এগিয়ে আসতে দেখল ফাহিম। ছেলেটার কাঁধে কদিন ধরেই ভীষণ যন্ত্রণা। একটা বাস পাশ দিয়ে চলে গেল ফাহিমের। বাসের জানালার পাশে বিষণ্ন এক মেয়েকে দেখল সে। মেয়েটার চাকরির দরকার, চাকরি মিলছে না। ফাহিম অস্বস্তি নিয়ে ইতস্তত এ দিক-ও দিক তাকাতে লাগল। রাস্তার পাশের টঙের দোকানে এক বৃদ্ধ বসে আছে। বৃদ্ধ ভাবছে তার নাতির পেটের অসুখটা সারছে না কেন? সবার সমস্যা বুঝতে পারছে ফাহিম। অসহ্য লাগতে শুরু করল তার।
সমস্যা, সমস্যা আর সমস্যা। সবাই নানা রকম সমস্যা নিয়ে ঘুরছে। আর ফাহিম সবার সমস্যা বুঝতে পারছে। বড় অস্বস্তি হয় ফাহিমের। না, সে তার সমস্যা কাউকেই দেবে না। নিজেই নিজের সমস্যার সমাধান করবে। কিন্তু আপাতত অন্যের সমস্যা আর বুঝতে চায় না সে। এই নতুন সমস্যা থেকে বের হতে চায় সে। নতুন এই সমস্যা নিয়ে হাঁটতে থাকে ফাহিম।
‘আম্মু, এই আম্মু, কই তুমি? জলদি আমাকে বাঁচাও। আট পাওয়ালা দৈত্যটা আমাকে খেয়ে ফেলল,’ চিৎকার করে বলল রিমি। রিমির চিৎকারের ধরন দেখেই রিমির মা হাতে স্যান্ডেল নিয়ে দৌড়ে এলেন আর বললেন, ‘কই তোর দৈত্য? আবার কী দেখলি?’ রিমি আমতা আমতা করে বলল, ‘আম্মু, ওই যে বিছানার পাশের দেয়ালটাতেই দৈত্যটা বসে আছে।’ রিমির মা দৌড়ে গেলেন আর চটাশ করে স্যান্ডেল দিয়ে দুই বাড়ি দিয়ে ওই আট পাওয়ালা দৈত্যটাকে (!) দেয়ালের সঙ্গে স্টিকারের মতো লেপ্টে দিলেন। রিমি দৌড়ে এসে এক লাফে আম্মুর কোলে উঠে গেল। রিমির বয়স চার বছর। অনেক কিছুর নামই সে এখনো ঠিকমতো জানে না। একবার ওর গায়ে তেলাপোকা উঠেছিল। ও খুব সুন্দর করে ওর মায়ের কাছে গিয়ে বলল, ‘আম্মু, দেখো কালো বাটারফ্লাই!’ পরে অবশ্য ওকে বোঝানো হয়েছিল যে ওটা বাটারফ্লাই না, ওটা তেলাপোকা। এবারও রিমির মা রিমিকে বুঝিয়ে বললেন, ‘আরে বোকা! ওটা দৈত্য নয়। ওটা তো একটা মাকড়সা’ রিমি বড় বড় চোখ করে বলল, ‘কী বললে আম্মু? মাকশ্শা!’ রিমির মা ফিক করে হেসে বললেন, ‘মাকশ্শা না রে বোকা। এটাকে বলে মাকড়সা। ম আকারে “মা” তারপর “ক” আর “ড়” আর তারপর স আকারে “সা”। মা-ক-ড়-সা।’ রিমি বড় বড় চোখ করে মায়ের দিকে তাকিয়ে থাকল।
এর পর থেকে রিমি মাকড়সা দেখলে আর ভয় পায় না। বরং হাতে তুলে নিয়ে বলে, ‘হ্যালো মি. মাকড়সা। তুমি কি আমার বন্ধু হবে?’
হাতের মুঠো বন্ধ করে স্থিরভাবে দাঁড়িয়ে আছে ক্রি। তার পরনে একটা ভুসভুসা জিনস আর সাদা টি-শার্ট, যদিও টি-শার্টটি ধুলার আস্তরণে ধূসর হয়ে গিয়েছে।
সে আত্মহত্যার সিদ্ধান্ত নিয়েছে। ব্যাপারটা যে হুট করে, তা নয়। বরং অনেক ভেবেচিন্তে সে সিদ্ধান্তটা নিয়েছে। তার জীবনটা ক্রমেই বিবর্ণ, বিষাদময় আর একঘেয়ে হয়ে উঠেছে।
ক্রির মা-বাবা নেই, ল্যাবরেটরিতে জাইগোট ইমপ্লান্টের মাধ্যমে তাকে তৈরি করা হয়েছে। যেহেতু মা-বাবা নেই, কাজেই তার কোনো পিছুটানও নেই। পেছনে ফেলে আসা কোনো মায়াও নেই।
তার বয়স এখন ১৭ বছর। এ বয়সে যা পাওয়ার কথা, তার সবকিছুই সে পেয়েছে; বরং তার চেয়ে বেশি কিছু পেয়েছে। একটা ভালো গাড়ি, আলিশান ফ্ল্যাট— গ্রানাইটের তৈরি বাথরুম আর মার্বেল পাথরের টেবিল। এসি গাড়ি, হলোগ্রাফিক স্ক্রিনে যখন ইচ্ছে তখন সিনেমা দেখতে পারে সে। তাকে একটা সোনালি কার্ড দেওয়া হয়েছে। সেটি দিয়ে সে যখন খুশি যেকোনো রেস্টুরেন্ট, কফিশপ কিংবা বারে ঢুকে যেতে পারে। তা ছাড়া মেট্রোরেলে করে যখন খুশি যেখানে ইচ্ছে যেতে পারে, কেউ বাধা দেয় না।
প্যারিস, লন্ডন, নিউইয়র্ক, দুবাই, হংকং, সিডনি, সিঙ্গাপুর—পৃথিবীর সব প্রসিদ্ধ শহরই সে ঘুরে ফেলেছে। আসলে এত সব পেয়েও সে খুশি না। কারণ, সে জানে একটা ল্যাবরেটরির গিনিপিগ ছাড়া আর কিছুই না সে। তাকে তৈরি করা হয়েছে এক্সপেরিমেন্টের জন্য। ল্যাবে ইমপ্লিমেন্ট করা মানবশিশু কেমন আচরণ করে এবং তার জীবনযাত্রা কেমন, সেটারই গবেষণায় তাকে ব্যবহার করা হচ্ছে।
ব্যাপারটা চিন্তা করতেই তার ভেতরটা দুমড়ে-মুচড়ে যায়। গাঢ় বিষণ্নতার চাদরে ঢেকে যায় তার পুরো পৃথিবী। তার বাঁ হাতে এখন একটা ভয়ানক বিষের শিশি আর ডান হাতে একটা হ্যামবার্গার। খাবারে বিষ মিশিয়ে খাওয়াটা মন্দ নয়। ব্যাপারটা সে আবিষ্কার করেছে তার প্রিয় সিম্ফনির রচয়িতা মিবার মৃত্যুর পর।
চারদিকে বস্তি, অনেক লোকজন। আফ্রিকার না খেতে পাওয়া শিশুদের মতোও অনেকে আছে। অনেক হাড়জিরজিরে শিশু, আর পাশেই গগনচুম্বী দালান। কী নির্মমতা!
হঠাৎ করেই একটা শিশুকে দেখতে পায় ক্রি। একদম হাড়জিরজিরে। লোভাতুর দৃষ্টিতে তাকিয়ে আছে হ্যামবার্গারটার দিকে। কী যেন ভেবে ক্রি হ্যামবার্গারটা এগিয়ে দিল শিশুটির দিকে। হাত বাড়িয়ে খানিকটা অবিশ্বাসের ভঙ্গিতে বার্গারটি নিল শিশুটি। একবার কামড় দিতেই তৃপ্তির হাসি ফুটে উঠল তার মুখে। মায়াকাড়া, কৃতজ্ঞতাপূর্ণ হাসি। তাহলে কি এটিই বেঁচে থাকার অর্থ? অন্যের জন্য কিছু করতে পারাই কি মানুষের জীবনের লক্ষ্য? ক্রির পুরো জগত্ ওলট-পালট হয়ে গেল।
বাঁ হাতে ভয়ানক বিষটা এখনো ধরে রেখেছে সে। তবে তা গ্রহণ করবে না, ধ্বংস করে ফেলবে। ফোকলা দাঁতের শিশুটি তাকে বেঁচে থাকার অর্থটা যেন কানের কাছে ফিসফিস করে বলে দিয়েছে—লাইফ ইজ বিউটিফুল!
আমাদের পাশের বাসায় একটা ছেলে আছে। তার নাকি দুইটা কান, একটা নাক, দুইটা চোখ, দুইটা ঠোঁট, দুইটা পা, দুইটা হাত এমনকি মাথায় কালো কালো চুলও আছে! সবচেয়ে আজব তার হাতে এবং পায়ে পাঁচটা করে আঙুল! আজব না?
আমি থাকি ট্রাইটোনিয়াম গ্রহের সপ্তম উপগ্রহের ৪৯-এসএসএফ নম্বর বাসায়।
ওই লেবুঝোপগুলোর কাছে যেয়ো না। ওখানে এক জোড়া গোখরো সাপ আছে। ভারি পাজি সাপ!
চমকে পেছন ফিরে তাকাল শমী, এদিক-ওদিক তাকাল, কাউকে দেখতে পেল না। কোথাও কেউ নেই। তাহলে কথা বলল কে! শমী পরিষ্কার শুনল স্নিগ্ধ সুন্দর মেয়েকণ্ঠে খুব কাছ থেকে কথাগুলো বলল কেউ। কিন্তু বাগানের এই শেষ দিকটায় কেউ নেই, শুধু গাছপালা। আকাশ ঢেকে রাখা বড় বড় সব গাছ। তলার দিকে আছে লেবুঝোপ, হাসনাহেনা, মেহেদির ঝোপ। জবা, বেলি, কামিনীর ঝোপ আছে। আর আছে অচেনা বুনো ঝোপঝাড়। সাত-আটটা বাঁশঝাড় মিলে বাঁশের বন হয়ে আছে। কোনো কোনো বাঁশ হেলে পড়েছে, কোনোটার পাতায় লেগেছে মড়ক। বাঁশঝাড়তলার মাটি শুকনো পাতায় ছেয়ে আছে।
ফাগুন মাসের হাওয়ায় শন শন করছে বাঁশবন। মাথার ওপর স্বচ্ছ নীল আকাশ। গাছপালার ফাঁকফোকর দিয়ে ছেঁড়া কাগজের মতো রোদ পড়েছে বাগানে। গাছে গাছে পাখি ডাকছে, ঝোপঝাড়ে উড়ছে প্রজাপতি। হাওয়ায় ভাসছে বুনোফুলের গন্ধ। এক জোড়া ঘুঘু পাখি উড়ে গেল বাঁশবন ছাড়িয়ে বাড়ির পেছন দিককার ফসলের মাঠে।
এই অবস্থায় কথা বলল কে! শমী ছাড়া তো এদিকটায় কেউ নেই!
চিন্তিত ভঙ্গিতে হাঁটতে লাগল শমী। নিজের অজান্তেই লেবুঝোপগুলোর কাছাকাছি এল। তখন আবার সেই কণ্ঠ। তুমি বুঝতে পারছ না, খুবই বিষধর সাপ! ছোবল দিলে রক্ষা নেই!
এবারও আগের মতো চমকাল শমী, এদিক-ওদিক তাকাল। না নেই, কোথাও কেউ নেই।
শমী চিন্তিত হলো। কেউ নেই কিন্তু পরিষ্কার শোনা যাচ্ছে কথা, তাও একবার না, পরপর দুবার। এ কী করে সম্ভব! ঘটনা কী!
শমী ভাবল, আবার যদি কথা শোনা যায় তাহলে কোন দিক থেকে আসছে কথা, সেই দিকটা তীক্ষভাবে খেয়াল করবে। তখন হয়তো রহস্যটা বোঝা যাবে। বাড়ির কেউ আড়াল থেকে মজা করছে কি না বোঝা যাবে।
কিন্তু মেয়েকণ্ঠের কে এমন মজা করবে শমীর সঙ্গে! গলার স্বরে বোঝা যায় শমীর বয়সী মেয়ে। এই বয়সী মেয়ে কেউ নেই বাড়িতে। যারা আছে তারা বয়স্ক। বাড়ির বহু বছরের পুরোনো কেয়ারটেকার পবন দাস, তার স্ত্রী লক্ষ্মীরানী, ছোট মেয়ে পারুল, পারুলের স্বামী নান্টু আর তাদের ছোট ছোট দুটো ছেলে। একটার বয়স তিন, আরেকটার আট মাস। পারুল যত কাজের নান্টু ততই অলস। ছেলে দুটোকে আগলায়। বাড়ির কাজ বলতে গেলে করেই না। শ্বশুর-শাশুড়ি আর বউয়ের ওপর দিয়ে জীবন চালিয়ে যাচ্ছে। যেখানে স্ত্রী সামলাবে বাচ্চা আর স্বামী করবে কাজ, সেখানে নান্টু ধরেছে উল্টো পথ। এই নিয়ে পবন আর লক্ষ্মীরানী কতটা বিরক্ত কে জানে, পারুল যে খুবই বিরক্ত তা তার মুখ দেখলেই বোঝা যায়। বাইশ-তেইশ বছরের মেয়েটি সারাক্ষণ গম্ভীর। মুখে হাসির চিহ্নমাত্র নেই। যেন স্বামীর ওপরকার রাগ গজগজানি ভেতরে চেপে মা-বাবার সঙ্গে সাতাশি বিঘার বিশাল বাড়িটি সামলাচ্ছে। সুযোগ পেলে নান্টুকে সে একদিন দেখে নেবে।
রতনপুরের এই বাড়ি ছিল এলাকার জমিদার মানবেন্দ্র রায়চৌধুরী মহাশয়ের। এলাকার লোকে তাঁকে ‘মানুবাবু’ ডাকে। মানুবাবুর বাড়ি শ খানেক বছরের পুরোনো। একটা বিশাল দোতলা বিল্ডিং, ভেতরবাড়িতে পাকা রান্নাঘর, গোলাঘর, ভাঁড়ার ঘর আর কাজের লোকজনের থাকার ঘর। বাড়িতে ঢোকার মুখে বাঁধানো ঘাটলার বড় পুকুর। পুকুরের তিন পাড়ে নারকেলগাছ। ঘাটলার দুপাশে অনেকগুলো কদমগাছ। আষাঢ় মাসে কদমফুলের গন্ধে মাতোয়ারা হয় দশ দিক। আরেকটা পুকুর আছে পশ্চিম দিকে। মাঝারি সাইজের সেই পুকুর ব্যবহার করত বাড়ির মেয়েরা। পুরোনো বাড়ি বলে দালানকোঠা, ঘাটলা সবকিছুতেই ভাঙন ধরেছে। পলেস্তারা খসা ইট হাঁ করে আছে। বট-অশ্বত্থের চারা গজিয়েছে দালান ফুঁড়ে। টিয়া পাখি বাসা বেঁধেছে কার্নিশের গর্তে, চড়ুই পাখি বাসা বেঁধেছে। বুনো কবুতর ঝাঁক বেঁধে আসে, ঝাঁক বেঁধে চলে যায়।
শমীর মামাবাড়ি এই গ্রামে। একমাত্র মামা মির্জা সাহেব বিশাল বড়লোক। তাঁর জাহাজের ব্যবসা। একসময় নিজে একা ব্যবসা সামলাতেন। দিনে দিনে সেটা বড় হয়েছে। এখন একা সামলানো কঠিন। দুই মেয়ের বিয়ে দিয়ে জামাইদের লাগিয়ে দিয়েছেন ব্যবসায়। বড় জামাই ঢাকার অফিস সামলায়, ছোটজন সামলায় চিটাগং অফিস। দিনে দিনে ভালো উন্নতি করছে তারা। গুলশানে রাজপ্রাসাদের মতো বাড়ি মির্জা সাহেবের। দীর্ঘদিন ব্যবসা করে ক্লান্ত তিনি। মেয়েদের বিয়ে দেওয়ার পর, মেয়েজামাইদের ব্যবসায় ঢুকিয়ে দেওয়ার পর এখন ঝাড়া হাত-পা। তাঁর ইচ্ছা ঢাকায় আর থাকবেন না, থাকবেন গ্রামে। ব্যবসা-বাণিজ্য থেকে বিচ্ছিন্ন হয়ে বাকি জীবনটা নিরিবিলিতে কাটাবেন। নিজ পুকুরের মাছ খাবেন, গোয়ালের গরু দুধ দেবে, সেই দুধ খাবেন। মাঠে বিস্তর ধানি জমি, নিজের পছন্দের কাটারিভোগ চাল আসবে মাঠ থেকে। ফলের বাগান থেকে আসবে ফল, শাকসবজি আসবে। একদম ভেজালমুক্ত খাবার। সঙ্গে আছে স্বাস্থ্যকর পরিবেশ। ঢাকার পরিবেশ, কী পরিবেশ! পরিবেশ হচ্ছে গ্রামে। ফ্রেশ খাওয়া, ফ্রেশ হাওয়া। জীবন এমনিতেই দীর্ঘ হয়ে যাবে।
মির্জা সাহেবের পৈতৃক বাড়ি তেমন বড় আর খোলামেলা না। মধ্যবিত্ত স্কুলমাস্টারের ছেলে তিনি। ছোট্ট ঘিঞ্জিমতো বাড়ি রেখে গেছেন বাবা। ওই বাড়িতে মির্জা সাহেবের পোষাবে না। এ জন্য মানুবাবুর বাড়িটা তিনি কিনেছেন। মানুবাবু বাড়ি বিক্রি করে কলকাতা চলে গেলেন। ছেলেমেয়েরা কলকাতাতেই থাকত সবাই। বৃদ্ধ মানুবাবু কেয়ারটেকার নিয়ে একা থাকতেন। ছেলেমেয়ে নাতি নাতনিরা বছর-দুবছরে দল বেঁধে বেড়াতে আসত। মানুবাবুও যেতেন। বয়স হয়ে যাওয়ার পর ছেলেমেয়েরা কিছুতেই গ্রামে আর তাঁকে রাখতে চাইল না। গ্রামের পাট পুরোপুরি চুকিয়ে দিলেন মানুবাবু। এলাকায় এত বড় সম্পত্তি কেনার লোক একজনই, মির্জা সাহেব। তিনি ব্যবসায়ী মানুষ। বলতে গেলে জলের দরে কিনে রাখলেন বিশাল বাড়িটি।
এসব খুব বেশি দিন আগের কথা না। বছর দেড়েক হবে। বাড়ি বিক্রি হয়ে যাচ্ছে শুনে পবন পড়েছিল দুশ্চিন্তায়। তার ছেলে নেই। তিন মেয়ে। তিনজনেরই বিয়ে হয়ে গেছে। দুই মেয়ের একজনের শ্বশুরবাড়ি দিঘির পারের ওদিককার কামারখাড়া গ্রামে, আরেকজনের ইছাপুরা। ছোট মেয়ের শ্বশুরবাড়ি ষোলোঘর। অলস নান্টু বউ নিয়ে চলতে পারে না দেখে বাড়ি থেকে বিতাড়িত। বিয়ে হয়েছে সাত বছর। মেয়ে কান্নাকাটি করে দেখে পবন নিজের কাছে নিয়ে এসেছে। মানুবাবুই বলেছিলেন নিয়ে আসতে। কারণ, পবনের মেয়েগুলো তাঁর চোখের সামনে জন্মেছে। প্রত্যেকের বিয়েই তিনি দিয়েছেন। সাধ্যমতো খরচা করেছেন। দুজনের কপালে সুখ জুটেছে, একজন অসুখী। যদি এই বাড়িতে এনে তাকে সুখে রাখা যায়!
বাপের সংসারে এসে সুখে পারুল আছে ঠিকই, অলস স্বামী নিয়ে গঞ্জনা শুনতে হয় না, না খেয়ে থাকতে হয় না, কিন্তু দিন যত যাচ্ছে নান্টুর ওপর রাগ তত বাড়ছে। পুরুষমানুষ এমন হবে কেন? এই রাগে সারাক্ষণ গম্ভীর সে।
মানুবাবু বাড়ি বিক্রি করে চলে যাচ্ছেন, পবনের উপায় হবে কী! মাঠে ফসলের জমি যা ছিল তা আগেই বিক্রি করে ছেলেমেয়েদের টাকা দিয়েছেন। কলকাতার সল্টলেকে বাড়ি করেছে ছেলেরা। মেয়েদের অবস্থাও ভালো। রতনপুরে যেমন রাজার হালে ছিলেন মানুবাবু কলকাতায় গিয়েও সেই হালেই থাকবেন। কিন্তু পবন! তার তো কোথাও যাওয়ার জায়গা নেই। জীবন কাটল মানুবাবুর বাড়ি দেখভাল করে।
বিজ্ঞাপন
মানুবাবুকে সে ডাকে কর্তা। এক সন্ধ্যায় হাতজোড় করে তাঁর সামনে দাঁড়াল। কর্তা...
কথা শেষ করতে পারল না। বাবু বললেন, পুবের মাঠে তিন বিঘা জমি তোর জন্য আমি রেখেছি। নিজে চাষ করলে ওই দিয়ে চলতে পারবি। আর যদি ভাগে লাগাস তাহলে পাবি অর্ধেক ফসল। এই নে দলিল।
লোহার সিন্দুক খুলে দলিল বের করে দিলেন।
পবন তখন বাকরুদ্ধ। চোখ ভরে গেছে জলে। অন্যদিকে তাকিয়ে চোখের জল সামলাল।
বাবু বললেন, মির্জা সাহেবকে তোর কথা বলেছি। তিনি বলেছেন অন্য কেয়ারটেকার রাখবেন না। আমার সঙ্গে যেভাবে ছিলি, তাঁর সঙ্গেও সেভাবে থাকতে পারবি। অসুবিধা হবে না।
অসুবিধা পবনের হয়নি। মানুবাবুর কাছে সে যেমন ছিল, মির্জা সাহেবের কাছেও তেমনই আছে। বাড়ির দেখভাল তদারকি সব আগের মতোই তার হাতে। সাত হাজার টাকা বেতন পাচ্ছে মাসে। তিন বিঘা জমি লাগিয়েছে ভাগে। ধান যা আসে বছরের চালটা হয়ে যায়। জীবন আগের মতোই চলছে। সাত হাজার টাকার হাজার দু-তিনেক খরচা হয়। বাকিটা জমে। ছোট মেয়ে তো সঙ্গেই আছে, অন্য দু মেয়ে চম্পারানী, বকুলরানীও স্বামী-সন্তান নিয়ে বছরে একবার বেড়াতে আসে। হইচই আমোদ আনন্দে ভালোই কাটে দিন।
বাড়ি কেনার পর থেকেই মির্জা সাহেব ভাবছেন বাড়ি যেমন আছে তেমনই থাকবে, শুধু মেরামত করাবেন। চুনকাম করিয়ে বাড়ির চেহারা ঘোরাবেন। বাগান পরিপাটি করবেন, পুকুর দুটো সংস্কার করবেন। পুরোনো ফার্নিচারগুলো তাঁর খুবই পছন্দ। এসব জিনিস লাখ লাখ টাকা দিলেও আজকাল পাওয়া যাবে না। যে ফার্নিচারের যেমন বার্নিশ ঠিক সেই বার্নিশ করাবেন। অর্থাৎ পুরোনো আমলটাকে নতুন করে ধরে রাখবেন। আজ করি কাল করি করে দেড় বছর কেটে গেছে, কাজ ধরা হয়নি। বড় ব্যবসায়ীদের এই এক সমস্যা, সব গুছিয়ে কিছুতেই ঝাড়া হাত-পা হতে পারেন না। কোনো না কোনো ঝামেলা থেকেই যায়। যদিও মেয়ের জামাইরা ভালোই সামলাচ্ছে সব, তবু জটিলতা কিছু থাকে। মির্জা সাহেব হাত না লাগালে সমাধান হয় না।
গত দেড় বছরে তিনি অবশ্য আরেকটা কাজ করেছেন, দুই মেয়েকেও লাগিয়ে দিয়েছেন ব্যবসায়। তাদের শিখিয়ে-পড়িয়ে দিয়েছেন। বাচ্চাকাচ্চা সামলে তারাও অফিসে বসতে শুরু করেছে। ছোট মেয়েকে চিটাগংয়ে বাড়ি কিনে দিয়েছেন। সেখানে থেকে স্বামীর সঙ্গে সে অফিসে বসছে। বড় মেয়ে বসছে ঢাকার অফিসে। ফলে এখন মোটামুটি অবসরে তিনি। এবার প্রতিজ্ঞা করেছেন, আর না, বাড়ির কাজ ধরবেনই।
মির্জা সাহেব গ্রামে আসেন বৃহস্পতিবার সন্ধ্যায়। রাতটা নিজ বাড়িতে থেকে সকালবেলা চলে আসেন মানুবাবুর বাড়িতে। বৃহস্পতিবার সন্ধ্যা থেকে শনিবার সন্ধ্যা পর্যন্ত গ্রামে থাকেন। ছুটির দিন দুটো কাটান। এবারও সেভাবেই এসেছেন। সঙ্গে নিয়ে এসেছেন ছোট বোনের একমাত্র ছেলে শমীকে। তবে অন্যবারের তুলনায় এবারের ব্যাপারটা অন্য রকম। এবার আর নিজ বাড়িতে ওঠেনইনি। সোজা চলে এসেছেন এই বাড়িতে। মোবাইল ফোনে পবনকে জানিয়ে দিয়েছিলেন দুই রাত দুদিন এই বাড়িতেই থাকবেন। পবন যেন সব পরিপাটি করে রাখে। শুক্রবার সকালে ঢাকা থেকে লোক আসবে। নামকরা কোম্পানির লোক। বাড়ির কোথায় কী কাজ করতে হবে ওসব দেখে দু-চার দিনের মধ্যে কাজ শুরু করবে। মাস খানেকের মধ্যে কাজ শেষ করবে।
পবন সেইভাবে সব ব্যবস্থা করেছে। পুকুর থেকে নানা রকমের মাছ ধরেছে। সেন্টু ময়রার দোকানের দই-মিষ্টি আনিয়েছে। লক্ষ্মীরানীর রান্নার হাত অসাধারণ। কাল রাতে খেতে বসে মুগ্ধ হয়ে গেছেন মির্জা সাহেব আর তাঁর স্ত্রী। শমী মাছ তেমন পছন্দ করে না। তার জন্য মুরগি করা হয়েছিল। সেও বেশ মজা করেই খেয়েছে।
রাতের খাবারের চেয়ে শমীর ভালো লেগেছে আজ সকালের নাশতা। খাঁটি ঘিয়ে ভাজা চমৎকার লুচি আর সুজির হালুয়া। হালুয়াতেও ঘি। গন্ধেই অর্ধেক খাওয়া হয়ে যায়। মির্জা সাহেব আর তাঁর স্ত্রী মিষ্টি তেমন খান না। তাঁরা খাচ্ছিলেন সবজি আর মুরগি ভুনা।
তখনই কথাটা বললেন মির্জা সাহেব। পবন, ধরে নাও দুমাস পর থেকে আমি পাকাপাকিভাবে এই বাড়িতে উঠছি।
আমি তো তাই চাই সাহেব। মানুকর্তা ছিলেন, বাড়িটা ভরভরাট ছিল। আপনি থাকলে সেই অবস্থা ফিরে আসবে।
এবার যা বললাম এটা একেবারে পাকা কথা। মাস খানেকের মধ্যে বাড়ির কাজ শেষ হবে, তারপর পরিষ্কার-পরিচ্ছন্ন করতে আরও দিন পনেরো, তারও দিন পনেরো পরে একদিন দেখবে ঠিক আমরা দুজন এসে হাজির। এই বাড়িতে পাকাপাকি জীবন।
পবন একেবারে বিগলিত হয়ে গেল। খুব খুশি হলাম সাহেব, খুব খুশি হলাম।
মির্জা সাহেব তারপর শমীর দিকে তাকালেন। শোন বাপ, কাল সন্ধ্যায় তো বাড়ির কিছুই দেখতে পারিসনি। এখন ঘুরে ঘুরে সব দেখ। দুমাস পরে বাড়ির চেহারা অন্য রকম হয়ে যাবে। তখন তার এই পুরোনো ভাব পুরোপুরি পাবি না।
নাশতা শেষ করে চায়ে চুমুক দিয়েছেন মির্জা সাহেব, একটা গাড়ি এসে ঢুকল বাড়িতে। ঢাকা থেকে লোকজন এসে গেছে। শমী তাদের দিকে তাকিয়েও দেখল না, নিঃশব্দে বাড়ি দেখতে বেরোল। সে একটু ভাবুক প্রকৃতির নির্জনতাপ্রিয় ছেলে। এ বছর ক্লাস সেভেনে উঠেছে। বয়স তেরো বছর আট মাস।
বাড়ি দেখতে বেরিয়ে পুকুরঘাটে গিয়েছে শমী, পুকুরের এপার-ওপার গিয়েছে। নারকেল, কদমের ছায়ায় দাঁড়িয়ে থেকেছে। বারবাড়ি ভেতরবাড়ি সব দেখে পেছন দিককার বাগানে এসেছে। চারদিক দেখতে দেখতে উদাস ভঙ্গিতে হাঁটছে, লেবুঝোপগুলোর কাছাকাছি আসতেই ওই কাণ্ড।
শমী ভাবল আবার যদি কথা শোনা যায় তাহলে কোন দিক থেকে আসছে কথা সেই দিকটা তীক্ষভাবে খেয়াল করতে হবে। তখন হয়তো রহস্যটা বোঝা যাবে। তবে লেবু ঝোপের দিকে না গেলে সেই কণ্ঠ কথা বলবে বলে মনে হয় না।
সাপে ভীষণ ভয় শমীর। গোখরো সম্পর্কে পরিষ্কার ধারণা আছে। অ্যানিম্যাল প্লানেট, ন্যাশনাল জিওগ্রাফিক চ্যানেল, ডিসকভারি চ্যানেলে পৃথিবীর বহু রকমের সাপ নিয়ে ডকুমেন্টারি দেখেছে। একবার একটা বিশাল কিং কোবরা দেখেছিল ঝোপের ভেতর লম্বা শরীর মেলে ধীরে ধীরে মাঝারি সাইজের আরেকটা সাপ গিলছে। আফ্রিকার ব্ল্যাক মামবা, আর্জেন্টিনার অ্যানাকোন্ডা সব ওই চ্যানেলগুলোতে দেখেছে সে। বাংলাদেশে দুই হাজারের ওপর লোক সাপের কামড়ে মারা যায় প্রতিবছর। ভয়াবহ ব্যাপার। যে সাপের কামড়ে মারা পড়ে লোকগুলো, তার সবই বলতে গেলে গোখরো। যেমন রাগী তেমন বিষধর সাপ। শরীরের কাছে গাছের পাতা ঝরে পড়লেও শাঁ করে ফণা তোলে, পাতাতেই ছোবল দেয়। গোখরো সাপে ছোবল দিলে খবর আছে।
তবু পা টিপে টিপে লেবুঝোপের দিকে এগোল শমী। উদ্দেশ্য দুটো। কে কথা বলে সেই রহস্য উদ্ঘাটন করা আর লেবুঝোপে সত্যি সত্যি সাপ আছে কি না পরীক্ষা করা।
কাছাকাছি মাত্র গিয়েছে, শমীর পায়ের ওইটুকু শব্দেই প্রায় একসঙ্গে শাঁ করে ফণা তুলল দুটো সাপ। কালো কুচকুচে শরীর, হাতের পাঞ্জার মতো ফণা। ফণার কাছে রোদ পড়েছে। সেই রোদে ফণা আলকাতরার মতো চকচক করছে।
তখন আবার সেই কণ্ঠ। তুমি আমাকে বিশ্বাস করোনি। ভুল করেছ। এখন নিঃশব্দে পিছু হটে এসো। দৌড় দিলে সাপও দৌড়ে আসবে ছোবল দিতে।
শমীর তখন সেই কণ্ঠের দিকে মন নেই। গলা শুকিয়ে কাঠ হয়ে গেছে। বুকের ভেতর হূিপণ্ড লাফাচ্ছে কাটা কইমাছের মতো।
তবু সেই মেয়ের কথা মত যতটা সম্ভব শব্দ বাঁচিয়ে পিছু হটে এল শমী। সাপ দুটো তখনো ফণা তুলে স্থির হয়ে আছে। দূর থেকে পরিষ্কার দেখতে পাচ্ছিল শমী। একসময় লেবুঝোপের আবছা অন্ধকারে ফণা নামাল তারা।
শমীর গলা তখনো শুকনো, হূিপণ্ডের লাফালাফি কিছুটা কমেছে। নিরাপদ দূরত্বে এসে ভাবল এক দৌড়ে ভেতরবাড়ির দিকে চলে যাবে। তখন আবার সেই কণ্ঠ। এখন আর ভয়ের কিছু নেই। সাপ দেখে তুমি যেমন ভয় পেয়েছ সাপেরাও তোমাকে দেখে তেমন ভয় পেয়েছে। এক্ষুনি লেবুঝোপ ছেড়ে পালাবে। বাঁশবনের ওদিকে উধাও হয়ে যাবে। এদিকে আর আসবেই না। বেশ কিছুদিন ওদের আর দেখাই যাবে না। বাড়ির কাজ শুরু হলে নানা রকমের শব্দ হবে, সেই শব্দে ওরা হয়তো বাড়ি ছেড়েই পালাবে।
যেদিক থেকে কথা আসছিল সেই দিকে নিজের অজান্তেই যেন তাকাল শমী। মানুষজনের চিহ্ন নেই, শুধুই গাছপালা। একটা বেশ অদ্ভুত গাছ চোখে পড়ল। তেমন বড় গাছ না। দশ-বারো ফুট উঁচু হবে। গোড়া থেকে সোজা উঠে গেছে ওপর দিকে। মাথার কাছে গিয়ে ছাতার মতো ডালপালা মেলেছে। পানপাতার মতো বড় বড় গাঢ় সবুজ পাতা। দেখেই বোঝা যায় আমের নতুন পাতার মতো নরম কোমল পাতা। সেই পাতা এখন তিরতির করে নড়ছে।
এ রকম গাছ কখনো দেখেনি শমী! কী গাছ এটা!
গাছটার কাছে গিয়ে দাঁড়াল সে। যে কথা বলেছে তার কথা সে এখন পুরোপুরি বিশ্বাস করছে। ফলে সাপের ভয়টা নেই। হূিপণ্ডের লাফালাফি বন্ধ হয়েছে। শুকনো গলা স্বাভাবিক হয়েছে।
শমী বলল, আমি ঠিক বুঝতে পারছি না কে কথা বলল! কিন্তু কথা যে সত্য তা বুঝতে পেরেছি।
শমীর কথার জবাব এল না।
সাপের ব্যাপারে সাবধান করার জন্য ধন্যবাদ।
এবারও সেই কণ্ঠ আর কথা বলল না। শমী অবাক হয়ে দেখল অদ্ভুত সেই গাছের পাতাগুলো একেবারেই নেতিয়ে পড়েছে। তিরতিরে কাঁপন বন্ধ করে যেন ঘুমিয়ে পড়েছে।
গাছ কি কখনো ঘুমায়! এই গাছের পাতা দেখে মনে হচ্ছে খানিক আগে জেগেছিল, এইমাত্র ঘুমিয়ে পড়েছে।
দিনদুপুরেও শমীর কী রকম ভয় ভয় করতে লাগল। গায়ে কাঁটা দিল। দ্রুত হেঁটে দোতলা বিল্ডিংয়ে ফিরল সে। সাপ আর ওই কণ্ঠের কথা কাউকে বলল না।
দুই
দুপুরের খাওয়াদাওয়া সেরে ঢাকা থেকে আসা লোকগুলো চলে গেল। তারা সব দেখেশুনে নোট নিয়েছে। মির্জা সাহেব কী কী চান সেই অনুযায়ী প্ল্যান করেছে। আগামী সপ্তাহ থেকে পনেরো-কুড়িজন লোক লেগে যাবে কাজে। মাস খানেকের মধ্যে এই বাড়ি পুরোনো আদলেই নতুন রূপ নেবে।
বাগানের ওই ঘটনার পর থেকে শমী বেশ গম্ভীর। খেতে বসে মামি তাকে লক্ষ করলেন। কী রে শমী, কী ভাবছিস?
শমী চমকে মামির দিকে তাকাল। কই?
আমার মনে হচ্ছে।
মির্জা সাহেব বললেন, আরে ও তো এ রকমই। ভাবুকটাইপ। এই বাড়িতে এসে, একা একা ঘোরাফেরা করে আরও ভাবুক হয়ে গেছে।
শমী মনে মনে বলল, না মামা, আমি সত্যি এক ভাবনায় ডুবে আছি। কে আমাকে ওভাবে সাবধান করল? কে কথা বলল? রহস্যটা কী? বাগান থেকে ফিরে আসার পর থেকে মাথায় ওই এক চিন্তা। তোমাদের সঙ্গে থেকেও আমি আসলে তোমাদের সঙ্গে নেই, একা হয়ে আছি।
তখন মির্জা সাহেবও শমীকে খেয়াল করলেন। না, তোকে আজ বেশি ভাবুক মনে হচ্ছে। ভাত নাড়াচাড়া করছিস, খাচ্ছিস না। ঘটনা কী?
শমী হাসল। কোনো ঘটনা নেই মামা। রাতে ভালো ঘুম হয়নি, ঘুম ঘুম লাগছে। এ জন্য হয়তো...
তাহলে ভাত খেয়ে লম্বা একটা ঘুম দে। এ রকম নির্জন বাড়িতে ঘুম ভালো হবে।
খাওয়াদাওয়া সেরে বারান্দার দিককার রুমে শুয়েছে শমী। ঠিক তার মুখ বরাবর বিশাল জানালা। জানালা দিয়ে পুকুর-বাগান দেখা যাচ্ছে, গাছপালা দেখা যাচ্ছে। শালিক, বুলবুলি ওড়াউড়ি করছে। ঘুঘু ডাকছে। ঘুঘুর ডাকে নির্জন দুপুরবেলাটা আরও নির্জন হয়ে গেছে।
বাইরে তাকিয়ে থাকতে থাকতে কখন ঘুমিয়ে পড়েছে শমী, বুঝতে পারেনি। কতক্ষণ ঘুমিয়েছে, তা-ও জানে না। ঘুমের ভেতর হঠাৎই শুনতে পেল জানালার বাইরে দাঁড়িয়ে কেউ তাকে ডাকছে। চমকে চোখ মেলেছে, জানালার দিকে তাকিয়েছে, দেখে একটি কিশোরী মেয়ে দাঁড়িয়ে আছে। অপূর্ব সুন্দর দেখতে। দুধে আলতায় মেশানো গায়ের রং। পটোলচেরা চোখ বলতে যা বোঝায় ঠিক তেমন চোখ। তীক্ষ নাক, পাতলা গোলাপি ঠোঁট আর মুখের গড়ন পানপাতার মতো। মাথায় ঘন কালো লম্বা চুল, পরনে সাদা ধবধবে ফ্রক।
শমী তার দিকে তাকাতেই এমন করে হাসল, সেই হাসিতে যেন উজ্জ্বল হয়ে গেল চারদিক।
শমী বিছানায় উঠে বসল। তুমি কে?
কিশোরী কথা বলল না। নিঃশব্দে হেসে জানালার কাছ থেকে সরে গেল। সঙ্গে সঙ্গে রুম থেকে বেরোল শমী, বারান্দায় এল। এসে দেখে ধীর পায়ে বাগানের পেছন দিকে যাচ্ছে সে।
শমী ডাকল। এই, দাঁড়াও, দাঁড়াও।
কিশোরী দাঁড়াল না। শমীর দিকে মুখ ঘুরিয়ে আগের মতোই নিঃশব্দে হাসল। নিজের অজান্তেই শমী তাকে অনুসরণ করতে লাগল।
এখন শেষ দুপুর। মির্জা সাহেব আর তাঁর স্ত্রী ঘুমিয়ে আছেন। পবনের ওদিকেও লোকজনের সাড়া নেই। বাড়িটা একেবারে নিঝুমপুরি হয়ে আছে। শুধু পাখির ডাক শোনা যায় আর সবকিছু ছবির মতো স্থির। একটুও হাওয়া নেই, গাছের পাতা একদমই নড়ে না।
শমীর তখন আর কিছুই খেয়াল নেই, কোনো দিকেই খেয়াল নেই। কিশোরীর পিছু পিছু সে এক ময় ছুটতে লাগল। তুমি কে? দাঁড়াও। আমার সঙ্গে কথা বলো।
শমীকে ছুটতে দেখে কিশোরীও ছুটতে লাগল। এখন তার পরিষ্কার হাসির শব্দ শোনা যাচ্ছে। জলতরঙ্গের মতো মিষ্টি রিনরিন শব্দে হাসছে সে আর পেছন ফিরে শমীর দিকে তাকাচ্ছে।
একসময় সেই অচেনা গাছটার কাছে এল সে। তারপর হাসতে হাসতে শমীর চোখের সামনেই উধাও হয়ে গেল। শমী ভাবল নিশ্চয় কোনো ঝোপঝাড়ের আড়ালে লুকিয়েছে। সে ছুটতে ছুটতে গাছটার কাছে এল। এদিক-ওদিক তাকিয়ে কিশোরীকে খুঁজতে লাগল। এই, কোথায় তুমি? আরে! কোথায় লুকালে! বেরিয়ে এসো। কথা বলো আমার সঙ্গে। তুমি কে? কোত্থেকে এলে এই বাড়িতে?
এতক্ষণ যেন ঘুমিয়ে ছিল সেই গাছের পাতা, শমীর কথা শুনে জেগে উঠল। তিরতির করে কাঁপতে লাগল।
কোথাও শিশুর শ্বাস ফেলার মতো হাওয়া নেই অথচ এই গাছের পাতা কাঁপছে!
ঘোর লাগা চোখে গাছের দিকে তাকিয়ে রইল শমী। খুব কাছ থেকে ঠিক তখনই ভেসে এল সকালবেলার সেই কণ্ঠ। আমাকে তুমি আর খুঁজে পাবে না।
শমী চমকাল, এদিক-ওদিক তাকাল। কে কথা বলছে?
আমি। এইমাত্র আমাকে তুমি দেখেছ।
এখন কোথায় তুমি? কোথায় লুকিয়েছ?
তোমার খুব কাছেই দাঁড়িয়ে আছি।
তোমাকে দেখতে পাচ্ছি না কেন?
দেখতে পাচ্ছ, বুঝতে পারছ না।
মানে?
যে গাছের তলায় তুমি দাঁড়িয়ে আছ, আমি সেই গাছ!
শমী কেঁপে উঠল। বল কী! এইমাত্র মানুষ, এইমাত্র গাছ! কী করে সম্ভব?
তা আমিও জানি না। সাঁইত্রিশ বছর আগে বাগানের এদিকটায় সাপে কেটেছিল আমাকে। তখন আমার বয়স তেরো বছর আট মাস।
শমীর তখন মনে হচ্ছে, সে আর বাস্তবে নেই, সে চলে গেছে এক স্বপ্নের জগতে। ঘটনা যেন বাস্তবে ঘটছে না, ঘটছে স্বপ্নে। ঘোর লাগা গলায় বলল, আশ্চর্য! আমার বয়স এখন ঠিক তেরো বছর আট মাস।
এ জন্যই তোমার সঙ্গে আমার দেখা হলো। সাঁইত্রিশ বছর আগে সাপের কামড়ে মরে গেলাম। আমার বাবা মানবেন্দ্র রায়চৌধুরী, মা নীলিমা রায়চৌধুরী কত কাঁদলেন আমার জন্য। আমরা সাত ভাইবোন ছিলাম। আমি তৃতীয়। প্রথমে বড়দা, তারপর দিদি, তারপর আমি। অন্যরা আমার পর। সবাই কত কাঁদল আমার জন্য। কত ওঝা-বদ্যি এল বাড়িতে, জলধর কাকা ডাক্তার, তিনি এলেন। কিছুতেই বাঁচাতে পারলেন না আমাকে। তুমি যে সাপ দেখেছ ঠিক ও রকম কালো গোখরো কেটেছিল আমাকে। এ রকম ফাগুন মাস, সকালের ও রকম সময়ে মা আমাকে পাঠিয়েছিলেন লেবু তুলতে। তখন এই বাড়িতে লেবুর বলতে গেলে বাগান ছিল। আমি গুনগুন করে গান গাইছি আর লেবু তুলছি। তখনই সাপটা ছোবল দিল। আমি শুধু ‘মা’ বলে একটা চিৎকার দিতে পেড়েছিলাম...। আমার মা আমার দুঃখে পাগল হয়ে গিয়েছিলেন। বেশি দিন আর বাঁচেননি। বাবা শোকে পাথর হয়ে গিয়েছিলেন। সাঁইত্রিশ বছর আগের ঘটনা তো, দিনে দিনে সবাই আমার কথা ভুলে গেল। কিন্তু আমি কাউকে ভুলতে পারিনি। এই বাড়ি ছেড়ে চলেও যেতে পারিনি। অচেনা এক গাছ হয়ে আছি।
গাছের পাতা নড়েচড়ে
অলংকরণ: তুলি
শমী কথা বলতে পারল না। ঘোর লাগা অপলক চোখে গাছটার দিকে তাকিয়ে রইল।
সাপের বিষে অদ্ভুত ধরনের এক নেশা, জানো। ছোবল দেওয়ার পরপরই মনে হলো শরীর ভেঙে নামছে গভীর ঘুম, তীব্র ঘুম। ঘুমের চাপে শরীর জমে বরফ হয়ে যাচ্ছে। এমন ঘুম, এই ঘুম কখনো ভাঙবে না। আমি তার পর থেকে শুধু ঘুমাই। কখনো একটুখানি ভাঙে ঘুম। তখন পাতাগুলো কাঁপে, ঘুমভাঙা চোখে যেমন করে কাঁপে চোখের পাতা।
শমীর ভয় লাগছে না, গা কাঁটা দিচ্ছে না। এ রকম নির্জনে এমন ভৌতিক কাণ্ড, কিছুই মনে হচ্ছে না। অতি স্বাভাবিক গলায় বলল, তোমার নাম কী?
বাবুই। বাবুই বলে ডাকত সবাই। ভালো নাম ছিল অপর্ণা রায়চৌধুরী।...আহা কী সুন্দর দিন ছিল এই বাড়িতে। কত লোকজন, কত আনন্দ। পবনকে আমরা ডাকতাম পবনদা। লক্ষ্মীবউদির সঙ্গে মাত্র বিয়ে হয়েছে তার। বাড়ির কাজের লোক, তার পরও তার বিয়েতে কত ধুমধাম। দিনে দিনে দিন চলে গেল। সবার বয়স বাড়ল, সবাই বড় হলো, শুধু আমি আর বড় হলাম না। তেরো বছর আট মাস বয়সে রয়ে গেলাম।
দীর্ঘশ্বাস ফেলল বাবুই। সবাই আমার কথা ভুললেও বাবা কখনো ভোলেননি। মা মারা গেলেন, দাদা-দিদিরা যে যার মতো কলকাতায় গিয়ে জীবন গোছাল, শুধু বাবা রয়ে গেলেন এই বাড়িতে। কাউকে বলতেন না কেন রয়ে গেছেন। শুধু আমি জানতাম, বাবা রয়ে গেছেন আমার জন্য। এই সেদিন পর্যন্ত লাঠি হাতে বাগানের এদিকটায় আসতেন। সাঁইত্রিশ বছর ধরেই তাঁকে দেখলাম লাঠি হাতে এদিকটায় আসতে। কেন আসতেন সেই রহস্য জানি শুধু আমি আর বাবা। আসতেন আমাকে যে মেরেছে তাকে মারতে। কন্যা হত্যার প্রতিশোধ নিতে। সাঁইত্রিশ বছরে অনেকগুলো সাপ তিনি মেরেছেন। একটা সাপ মরলেই তাঁর মনে হতো, একটু প্রতিশোধ তিনি নিতে পারছেন।...গভীর রাতে বাবা একা একা আমার জন্য কাঁদতেন। নিঃশব্দ কান্না। তবু এখান থেকে সেই কান্না আমি শুনতাম। বাবার কান্না শুনে আমার ঘুম ভাঙত। আমিও নিঃশব্দে বাবার জন্য কাঁদতাম।...বাবা চলে গেছেন, আমাদের বাড়ির মালিকানা বদলে গেছে, আমিও আর এই বাড়িতে থাকব না। আমিও চলে যাব।
অনেকক্ষণ পর কথা বলল শমী। কোথায় যাবে?
জানি না। তুমি যাও। আমি এখন ঘুমিয়ে পড়ব। তোমার সঙ্গে আমার আর কথা হবে না, দেখাও হবে না কোনো দিন। কিন্তু সারা জীবন আমার কথা তোমার মনে থাকবে। কীভাবে থাকবে সে কথা জানবে শুধু তুমি।
তারপরই থেমে গেল বাবুইয়ের কণ্ঠ। তিরতির করে কাঁপতে থাকা পাতাগুলো স্থির হলো।
তিন
শেষ বিকেলে বাড়ির সামনের দিককার পুকুরঘাটে বসে আছে পবন। বসার ভঙ্গি দেখে বোঝা যায় সারা দিনের খাটাখাটনির পর একটু জিরিয়ে নিচ্ছে। আরামদায়ক ফুরফুরে হাওয়া বইছে। এ রকম হাওয়ায় মন ভালো হয়ে যায় মানুষের। কিন্তু শমীর-মন ভালো নেই। যে অদ্ভুত ঘটনা তার জীবনে আজ ঘটেছে সেই ঘটনায় যতটা না শিহরিত হওয়ার কথা, রোমাঞ্চিত হওয়ার কথা, তা না হয়ে বাবুই মেয়েটির জন্য কষ্ট হচ্ছে। তবু পবনকে খুঁজতে ঘাটলায় এসেছে সে। দু-একটা ব্যাপার পরিষ্কার হওয়া দরকার। যে বাবুইকে সে দেখল, গাছ হয়ে যে তার সঙ্গে কথা বলল, সেসব কথার সত্যতা যাচাই করা দরকার।
শমীকে দেখে হাসল পবন। কী সাহেব, কিছু দরকার?
পবনের মুখোমুখি বসল শমী। হ্যাঁ, দরকার। দু-একটা কথা জানা দরকার।
বলুন।
রায়চৌধুরী সাহেবের স্ত্রীর নাম কি নীলিমা রায়চৌধুরী?
পবন সামান্য চমকাল। হ্যাঁ। কিন্তু আপনি এই নাম জানলেন কী করে? কত আগে মারা গেছেন! আমিই তো তাঁর নাম ভুলে গিয়েছিলাম।
পবনের কথা এড়িয়ে গেল শমী। এই বাড়ির কোনো মেয়ে সাপের কামড়ে মারা গিয়েছিল?
এবারও চমকাল পবন। হ্যাঁ, কিন্তু আপনি জানলেন কেমন করে?
আমাকে তুমি করে বলুন।
সেটা না হয় বললাম। কিন্তু...
মেয়েটির নাম কি বাবুই? ভালো নাম অপর্ণা রায়চৌধুরী!
আচমকা যেন কেউ একটা ধাক্কা দিয়েছে পবনকে এমনভাবে চমকাল সে। আরে, আরে! এ তো সাঁইত্রিশ বছর আগের ঘটনা। তেরো বছর আট মাস বয়স ছিল বাবুইদির। হ্যাঁ হ্যাঁ, অপর্ণা রায়চৌধুরী ছিল ভালো নাম। পরির মতো সুন্দর মেয়ে...। কিন্তু...কিন্তু তার কথা তো সবাই ভুলে গেছে! দাদা-দিদিরা, কলকাতার আত্মীয়স্বজনেরা। কর্তা শুধু মনে রেখেছিলেন...
প্রতিদিন লাঠি হাতে বাগানের দিকে যেতেন...
এবার কাঁপতে কাঁপতে উঠে দাঁড়াল পবন। তুমি কোথা থেকে কেমন করে এসব তথ্য জোগাড় করলে? এসব তো কেউ জানে না!
শমী আগের মতোই এড়িয়ে গেল। বাবুই লেবু তুলতে গিয়েছিল, বেলা এগারোটার দিকে...
হ্যাঁ, হ্যাঁ।
শমী একটা দীর্ঘশ্বাস ফেলল। ঠিক আছে, আমার আর কিছু জানার নেই।
কিন্তু আমার আছে।
শমী উঠল। আমি আপনার কোনো প্রশ্নের উত্তর দেব না। আপনি আমার আর একটা প্রশ্নের উত্তর দিন। লেবুঝোপগুলোর ওদিকটায় অচেনা একটা গাছ আছে...
পবন সঙ্গে সঙ্গে বলল, ওই গাছটাও অদ্ভুত। বাবুইদি যেদিন মারা গেল, সেদিন গাছের চারাটা জন্মাল। দিনে দিনে বড় হলো। একেবারেই অচেনা গাছ। কত মানুষ দেখে গেছে, কেউ নাম বলতে পারেনি। আমরা কেউ গাছটার কাছে যাই না। কেমন ভয় ভয় করে। গা কাঁটা দেয়।
শমী আর কথা বলল না।
চার
তারপর অনেক দিন কেটে গেছে। শমী এখন লস অ্যাঞ্জেলেসে থাকে। ক্যালিফোর্নিয়া স্টেট ইউনিভার্সিটিতে গ্র্যাজুয়েশন করছে। ইউনিভার্সিটি ক্যাম্পাসে অনেক গাছ। সে যে এলাকায় থাকে, সেখানে অনেক গাছ। তার ফ্ল্যাটবাড়িতে ঢোকার মুখে গাছ। প্রতিদিন কোনো না কোনো গাছের দিকে সে তাকায়। তাকালেই মনে পড়ে বাবুইয়ের কথা, রতনপুরের রায়চৌধুরী বাড়ির সেই অদ্ভুত গাছের কথা।
সেবার ঢাকায় ফিরে আসার কিছুদিন পর পবনকে সে ফোন করেছিল। অচেনা সেই গাছের কথা জানতে চেয়েছিল। পবন বলল, আশ্চর্য ব্যাপার, তোমরা চলে যাওয়ার দিন থেকেই গাছের পাতাগুলো শুকাতে শুরু করল। তিন-চার দিনের মধ্যে গাছটা মরে কাঠ হয়ে গেল।
শুনে দীর্ঘশ্বাস ফেলেছিল শমী। তার মানে চিরবিদায় নিল বাবুই। বেশ কয়েক দিন মন খারাপ থাকল। কিন্তু বাবুইয়ের কথা, অচেনা সেই গাছের কথা আজ পর্যন্ত কাউকে সে বলেনি। বলবেও না কোনো দিন। শুধু গাছের দিকে তাকাবে, হাওয়ায় কাঁপতে থাকা পাতার দিকে তাকাবে আর মনে মনে বলবে,
গাছের পাতা নড়েচড়ে
তোমার কথা মনে পড়ে!
‘উঁহু, উয়া অইবে না। আলিনূর যদি এই গুরুপে থাহে, মুই কিন্তু নাই। এই আমি কইয়্যা দিলাম।’ সেন্টু ফস করে ঘোষণাটা দিয়ে দিল। কথা হচ্ছিল আমাদের পাঁচজনের একটা দল গঠন নিয়ে। না, খেলার দল নয়, খেলা দেখার দল। পরের দিন জয়দেবপুর রাজবাড়ি মাঠে আন্তস্কুল ফুটবলের ফাইনাল খেলা। আমাদের টঙ্গী পাইলট হাইস্কুল ফাইনালে উঠেছে। মোটামুটি ১২ কিলোমিটার দূরের মাঠে যাওয়ার জন্য স্কুল থেকেই বাসের ব্যবস্থা করা হয়েছে। তবু একসঙ্গে ঘোরা, পাশাপাশি বসে খেলা দেখা আর গলা ফাটিয়ে চিল্লাফাল্লা করে নিজেদের টিমকে উৎসাহ জোগানোর জন্য একটা ছোটখাটো দল পাকানো দরকার। আমরা সেই চেষ্টাই চালাচ্ছি।
আমরা মানে ক্লাস সেভেনের পাঁচজন—আমি, সেন্টু, জনি, রানা আর আলিনূর। কিন্তু সেন্টু ভেটো দিয়ে বসল আলিনূরের বিপক্ষে। বরিশালের ছেলে সেন্টু বেশি উত্তেজিত হয়ে গেলে মাতৃভাষায় কথা বলার চেষ্টা চালায় আর একই বাক্য দুবার বলে। জনি ওকে বোঝানোর চেষ্টায় ডান হাতের পাঞ্জাটা ট্রাফিক পুলিশের মতো উঁচিয়ে ধরে। এর মাঝেই ট্রাফিক সিগন্যাল না-মানা বেয়াড়া ড্রাইভারের মতো সেন্টু গড়গড় করে ওর মিশন কমপ্লিট করল: ‘মুই কইতেয়াছি, আলিনূর যদি এই গুরুপে থাহে, মুই কিন্তু নাই।’ বুঝলাম ব্যাপার গুরুতর। আলিনূরের ব্যাপারে সেন্টু খেপে গেছে।
খ্যাপারই কথা। আমাদের ক্লাসে, শুধু ক্লাসে বললে ভুল হবে, বলা যায় গোটা স্কুলেই এবং স্কুলের বাইরেও ‘বেআক্কেল’ হিসেবে আলিনূরের বেশ নামডাক আছে। মাঝেমধ্যে অন্য স্কুলের ছেলেরাও আমাদের স্কুলে ঘুরতে আসে, বেড়াতে আসে। আমাদের শিক্ষকেরা যতই খুশি হয়ে ভাবুন না কেন যে অন্য স্কুলের ছেলেরা এই নামকরা স্কুল দেখতে আসে, আসলে বিষয়টা ভিন্ন। আমরা ঠিকই বুঝি ওরা আসলে দেখতে আসে আলিনূরকে! এই তো গত সপ্তাহেই আশপাশের তিনটি স্কুলের অন্তত গোটা দশেক ছেলে টিফিন পিরিয়ডে আমাদের স্কুলে ঘুরতে এল। তখন হেডস্যার তো সিনা টান করে বারান্দায় পায়চারি করছেন আর আগন্তুক ছাত্রদের দিকে আড়চোখে তাকিয়ে মিটিমিটি গর্বের হাসি হাসছেন। ওদিকে ওই ডেলিগেট দলেরও মুখে হাসি। ওরা পুরো স্কুল না দেখে শুধু আমাদের ক্লাস সেভেনের আশপাশেই চক্কর মারল আর আলিনূরকে প্রাণভরে দেখে নিল। কেন? কারণ তার আগের দিন আলিনূর একটা ঘটনা ঘটিয়েছে। সমাজবিজ্ঞান ক্লাসে স্যার পড়াচ্ছিলেন, পেছনের বেঞ্চিতে বসে তখন আলিনূর আর মোমেন গণি খাতায় কাটাকুটি খেলছিল। স্যার হঠাৎ হাঁক দিলেন, বল তো দেখি, যাহা পূর্বে ছিল এখন নাই—এইটা এক কথায় কী হবে? তখুনি স্যারের নজরে পড়ল আলিনূরের ক্লাসে মনোযোগ নেই, ঘাড় গুঁজে কী যেন করছে। সুতরাং, তার নামেই সমন জারি হলো।
তবে এই বোকামির সঙ্গে সেন্টুর রাগের কোনো সম্পর্ক নেই। আলিনূরের ওপর সেন্টুর রাগের কারণ আরও গভীরে লুকায়িত, আরও শোকাবহ। ব্যাপারটা খোলাসা করেই বলছি। ঘটনাটা ঘটেছিল আগের বছর, অর্থাৎ ১৯৮২ সালের আন্তস্কুল ফুটবলের ফাইনালে। ফাইনালে আমরা মুখোমুখি হয়েছিলাম রানী বিলাসমণি হাইস্কুলের। ধারে না কাটলেও ভারে কাটতে হবে—এই বিশ্বাসে ওদের দলের ডজন খানেক সমর্থক হকিস্টিক নিয়ে খেলা দেখতে আসে। আর তারা মাঠের এমন এক কোণে জাঁকিয়ে বসে, যার মাঝখানে পড়ে যায় আমাদের আলিনূর আর সেন্টু। বিপদ টের পেয়ে সেন্টু চুপ। আর আলিনূরটা করে কী, আমাদের দলের কারও পায়ে বল যেতেই অতি উৎসাহে লাফিয়ে ওঠে। ব্যাপার দেখে হকিস্টিকওয়ালারা আলিনূরকে যেন চোখ দিয়েই গিলে ফেলবে—এমনভাবে তাকায়। বাঘের দল যে ঘিরে রেখেছে, বেচারা খরগোশ তা টেরই পায় না। হঠাৎ আলিনূর খোশমেজাজে আঙুল তুলে হকিস্টিকওয়ালাদের দেখিয়ে সেন্টুকে বলে, ‘দ্যাখ দ্যাখ দোস্ত, কত বড় বেক্কল! এরা হকি খেলার সাপোর্ট করতে আইসা দেখে ফুটবল চলতাছে!’ ব্যস, আর যায় কোথায়, শুরু হয়ে গেল পেঁদানি। সেন্টু যেহেতু আলিনূরের দোস্ত বলে প্রমাণিত, তাই ওকেও বঞ্চিত করা হলো না। খেলার প্রথমার্ধের বিরতির আগেই আলিনূর-সেন্টুকে নেওয়া হলো হাসপাতালে। ডাক্তার ওষুধপথ্য দিয়ে বললেন, এক সপ্তাহ বেডরেস্ট। কিন্তু সেই এক সপ্তাহের প্রথম চার দিন বেডে চিত হয়ে রেস্ট নিতে পারেনি ওরা। কাত হয়েই শুয়ে থাকতে হয়েছে। চিত হবে কীভাবে? ডাক বিভাগের সিলের মতো পিঠের ওপর চার-পাঁচটা করে হকিস্টিকের জলছাপ ছিল যে!
এই কারণেই আলিনূরের সঙ্গে খেলা দেখতে যাওয়ার কথা উঠতেই সেন্টুর পিঠের ব্যথাটা চিনচিন করে ওঠে। ওকে আমরা দোষও দিতে পারি না। কবি যথার্থই বলেছেন, ‘কী যাতনা বিষে, বুঝিবে সে কিসে...’! আত্মপক্ষ সমর্থনের জন্য আলিনূর মিনমিন করে কী যেন বলার চেষ্টা করে, কিন্তু যে পরিমাণ ঠোঁট নড়ে সেই অনুপাতে আওয়াজ বেরোয় না। আহারে বেচারা! ওর জন্য আমাদের বাকি তিনজনের খারাপই লাগে। শেষে রানা সেন্টুর পিঠে হাত বুলিয়ে যাত্রাদলের বিবেকের মতো একটা সমঝোতার চেষ্টা চালায়। কী মোলায়েমভাবে যে হাত বুলায়! আমাদের পাড়ার সেলুনের বিশু নাপিতও এত মোলায়েমভাবে মাথা ম্যাসাজ করতে পারবে বলে মনে হয় না। রানা যেন সেন্টুর পিঠের সেই ক্ষতে মলম লাগিয়ে দিচ্ছে, আর বলছে, ‘শোন দোস্ত, পাস্ট ইজ পাস্ট (এই নতুন ইংরেজি বাক্যটা আমরা আজকেই শিখেছি, ইংরেজি গ্রামার ক্লাসে কাশেম স্যার বলেছিলেন)। আলিনূর ওর বোকামির জন্য অনুতপ্ত। এত দিন ধরে আমাদের সঙ্গে আছে, আজ কেন ওকে ত্যাজ্যবন্ধু করব? ও আমাদের সঙ্গে থাকুক, কিন্তু শর্ত হচ্ছে আগ বাড়িয়ে কোনো কাজ করতে পারবে না, কথাও বলা নিষেধ।’
শেষমেশ রফা হলো। এখন যাওয়ার পরিকল্পনা। ঠিক হলো, আমরা স্কুলের ভাড়া করা বাসে যাব না। কারণ, ওই বাসে চার-পাঁচজন শিক্ষক আমাদের পুলিশের মতো পাহারা দিয়ে যাবেন। আর আমরা জেলখানার কয়েদিদের মতো হাত-পা গুটিয়ে বসে থাকব। এটা কোনোভাবেই মানা যায় না। তাই আমরা সিদ্ধান্ত নিলাম ট্রেনে চড়ে যাব। টঙ্গী রেলস্টেশন থেকে বেলা দুইটার ট্রেনে উঠব, হইচই-আনন্দ করতে করতে ২০ মিনিটের মধ্যেই পৌঁছাব জয়দেবপুর স্টেশনে। ওখান থেকে হেঁটে রাজবাড়ি মাঠ পাঁচ মিনিটের পথ। খেলা দেখে ফেরার ট্রেন না পেলে তখন নাহয় স্কুলের বাসেই আসব।
পরের দিন টঙ্গী রেলস্টেশনে আমরা চারজন সময়মতো হাজির। কিন্তু আলিনূরের পাত্তা নেই। দুইটার ট্রেন সোয়া দুইটায় এসে থামল স্টেশনের ১ নম্বর প্ল্যাটফর্মে। কিন্তু আলিনূর এল না। ভাগ্যিস ট্রেন ছাড়তে আরও ১০ মিনিট লাগবে। কী একটা ঝামেলা যেন হয়েছে। তাই আলিনূরের জন্য আরও ১০ মিনিট এক্সট্রা টাইম পাওয়া গেল। এরই মধ্যে ঢাকা থেকে চট্টগ্রামমুখী ট্রেনটা এসে থামল ৩ নম্বর প্ল্যাটফর্মে। গাড়ির ভেতরে গরম, তাই আমরা নিচেই পায়চারি করছি। দুই ট্রেনের মধ্যিখানে অনেক যাত্রীর মতো আমরাও হাঁটছি, আর চানাচুর খাচ্ছি। সে সঙ্গে মনের রাগ প্রকাশ করছি অনুপস্থিত আলিনূরের প্রতি। একসময় স্টেশনের দক্ষিণ প্রান্তে দেখা দিল আলিনূর। উত্তর প্রান্ত থেকে আমরা হাত তুলে ওকে চিত্কার করে ডাকলাম। কিন্তু স্টেশনের যাত্রীদের কোলাহল আর চলন্ত ট্রেনের আওয়াজে আমাদের ডাকাডাকি ওর কানে যাচ্ছে না। আলিনূর একবার এই ট্রেনের দিকে তাকায়, আরেকবার ওই ট্রেনের দিকে। পরীক্ষার হলে আধা পরিচিত মাল্টিপল কোয়েশ্চেন সামনে পড়লে যেমন হয়, ওর এখন সেই দশা। মনস্থির করতে পারছে না কোনটাকে বেছে নেবে! ঠিক তখুনি তীব্র হুইসেল বাজিয়ে চলতে শুরু করল চট্টগ্রামের ট্রেনটি। শেষমেশ মনে মনে হিসেব কষে ও বুঝে নিল—আড়াইটা পর্যন্ত জয়দেবপুরের ট্রেন বসে থাকার কথা না, সুতরাং চলন্ত ট্রেনটায় ওঠার জন্য দৌড়াতে শুরু করল ও। আমরা ওর ৩০ গজ সামনেই। চিৎকার করে ওকে থামানোর চেষ্টা করছি, কিন্তু লাভ হচ্ছে না।
যে দরজাটার হাতল ধরার জন্য আলিনূর দৌড়াচ্ছে, সেখানে এক যুবক দাঁড়িয়ে। তিনিও খেয়াল করলেন একটি কিশোর ছেলে ট্রেনে ওঠার চেষ্টা করছে। আহারে! ছেলেটা ট্রেন মিস করলে চিটাগাং যাবে কী করে—এই ভেবে যুবকটি হাত বাড়িয়ে দিলেন আলিনূরকে সাহায্য করতে। আমরা দূর থেকে হায় হায় করছি, আর ভাবছি অপ্রয়োজনের সময় কেন যে মানুষ এত উপকার করতে চায়!
ছুটন্ত আলিনূরের কবজির ওপরে খপ করে ধরে ফেললেন সেই যুবক। এই সময় কয়েক গজ সামনেই আমাদের দেখতে পেল আলিনূর। নিজের বোকামিটা এবার বুঝতে পারল ও। সে সঙ্গে উপলব্ধি করল এই বোকামির মাশুলটাও অনেক বড় হবে। এ সময় ওর চেহারার যা অভিব্যক্তি হলো—বাজি ধরে বলতে পারি লেওনার্দো দা ভিঞ্চিকেও তা আঁকতে দিলে গলদঘর্ম হয়ে যেতেন! কিন্তু এখন যে ফেরার উপায় নেই। চলন্ত ট্রেনের দরজায় দাঁড়ানো তিন গুণ শক্তিশালী যুবক ওর হাত ধরে টেনে ওঠানোর চেষ্টা করছেন। আলিনূর মরিয়া হয়ে হাত ছাড়াতে চাইছে, আর অতিশয় পরোপকারী যুবকটি যেন মনে মনে বলছেন—হাল ছেড়ো না ভাই, আমি তো আছি, তোমাকে রেখে আমি চিটাগাং যাচ্ছি না। ঠিক যেন—‘আমার মায়ের নোলক ছাড়া ঘরকে যাব না!’
ট্রেনের গতি বাড়ছে, পাল্লা দিয়ে বাড়ছে আমাদেরও বুকের ধুকপুকানি। আলিনূর হাত ছাড়াতে চাইছে, যুবকটি টেনে তুলতে চাইছেন। টান টান উত্তেজনা! এই টানাটানিতে যেকোনো মুহূর্তে ঘটতে পারে মারাত্মক দুর্ঘটনা। চোখের সামনে এই দৃশ্য দেখে আমাদের শরীর অবশ হয়ে আসছে। শত শত লোক দেখছে আর হায় হায় করছে। উত্তেজনা যখন চরমে ঠিক তখন...তখনই আমাদের সহজাত বোকাসোকা বন্ধুটি আমাদের ছেড়ে চলে গেল। হ্যাঁ, একটা লাফ দিয়ে চট্টগ্রামের ট্রেনে উঠে পড়ল ও।
এই প্রথম আলিনূর আমাদের কাছে একটা বুদ্ধিমান হিরো হয়ে গেল। বুকের খাঁচায় অনেকক্ষণ আটকা থেকে একটা বিশাল দীর্ঘশ্বাস আঁকুপাকু করছিল। এবার তাকে মুক্ত করে দিয়ে আমি বন্ধুদের বললাম, কবরে যাওয়ার চেয়ে চট্টগ্রাম যাওয়াই ভালো।
বটগাছের গলি।
টানাগলি ছিল।
ভাগ হয়ে গেছে।
যা হয় এবং হচ্ছে, গলির মাঝখানে বিল্ডিং উঠে পড়েছে। আটতলা, দশতলা, বারোতলা বিল্ডিং। বটগাছ এখন আরেক মুলুকে। তাও এই গলিটাকে এখনো বটগাছের গলি বলে মানুষজন। পুরানা পল্টন লাইনের বটগাছের গলি। আমি এই গলিতে থাকি। বারো-তেরো বছর ধরে আছি। আর কিছুদিন থাকতে পারব হয়তো। বাড়িওয়ালা ভাই তাঁদের বিল্ডিংটা ডেভেলপারদের দিয়ে দিয়েছেন। যেকোনো দিন শুনব, অমুক দিনের মধ্যে বাসা ছেড়ে দিতে হবে। সেই দুঃখের গীত না গাই এখানে।
আজ একুশ তারিখ আষাঢ়ের। কাল সারা রাত বৃষ্টি ছিল। তুমুল হয়েছে। সকালেও ধরেনি। দুপুরের আগে একবার ধরেছিল, একটু আগে থেকে আবার ঝুপঝুপ করে হচ্ছে।
রাজা ভাইয়ের বাসায় গিয়েছিলাম। এক গলি পরের গলি। রাজা ভাই পণ করেছেন ইয়াহুদি মেনুহিন হবেন। বেহালা বাজানো শিখছেন। তাঁর বেহালা শুনে অতিষ্ঠ হয়ে নিচে নেমে দেখি ঝুপঝুপ। কী করব? রিকশা নেওয়ার মতো দূরত্ব না, রিকশা নেইও গলিতে। হেঁটেই চলে যাব নাকি বাসায়? অল্প ভিজব। কী করা আর?
দুই পা হাঁটতেই বৃষ্টি আবার ধরল।
বটগাছের গলি কানা গলি।
বৃষ্টিভেজা এবং সুনসান।
সিক্স সিজনসের গেটের সামনে দেখি খালাম্মা দাঁড়িয়ে আছেন। খালাম্মা আর রঙ। রঙ মানে ইনি লাল রং, নীল রং, সবুজ রং না। ছোট্টমোট্ট একজন মানুষ। খালাম্মার নাতনি। গত ডিসেম্বরে এনার জন্মদিন গেছে। বড়দিনের দিন। চারে পড়েছেন।
২৪ পুরানা পল্টন লাইন। বটগাছের গলির শেষ বিল্ডিং। চারতলা। চারতলায় আমরা এবং খালাম্মারা থাকি। খালাম্মার সঙ্গে তাঁর মেয়ে শিল্পী আপা, শিল্পী আপার মেয়ে নীড় এবং নীড়ের বাবা জহির ভাই থাকেন।
২৩-এর ২ পুরানা পল্টন লাইনও আগে পুরোনো বিল্ডিং ছিল। কিছুদিন আগে ভেঙে ঝকঝকে সিক্স সিজনস বিল্ডিংটা হয়েছে।
খালাম্মার এক ছেলে বাবু ভাই ফ্ল্যাট কিনেছেন সিক্স সিজনসে। বারোতলা কমপ্লেক্স। বাবু ভাইয়ের ফ্ল্যাট আটতলায়। সেভেন-সি। বাবু ভাইয়ের বউ মণি ভাবি। আমি অবশ্য ভাবি ডাকি না। শিল্পী আপারা ডাকেন বউমণি। আমি ডাকি বউমণি আপা। বাবু ভাই ডাক্তার। বউমণি আপাও ডাক্তার। বাবু ভাই আর বউমণি আপার দুই মেয়ে। রঙ আর বাবুই। রঙ ছোট।
নীড়, বাবুই, রঙ! এই মেয়েদের এমন দারুণ দারুণ নাম রেখেছেন শিল্পী আপা।
আমাদের বিল্ডিং থেকে বাবু ভাইয়ের ফ্ল্যাটের ঝুলবারান্দা স্পষ্ট দেখা যায়। একটু উঁচু গলায় কথাও বলা যায়। নীড়ের সঙ্গে বাবুই আর রঙ প্রায়ই চেঁচিয়েমেচিয়ে কথা বলেন। খালাম্মা, শিল্পী আপার সঙ্গেও। আর কখনো আমাকে দেখলে, একটা চিৎকার!
নীড় আর বাবুই এখন পড়েন সেভেনে। রঙ ওয়ানে।
বাবু ভাইয়ের ফ্ল্যাটে ছিলেন খালাম্মা। রঙবিবিকে নিয়ে নেমেছেন। ছোট্ট মানুষ। চুল ঝুঁটি। বড় মানুষদের মতো নীল জিনসের প্যান্ট আর সাদা টপস পরে আছেন। বড় বড় দুই চোখে কাজল। চোখ দুটো আরও টানা টানা দেখাচ্ছে। এ তো একটা পরির বাচ্চারে! পরির বাচ্চা না, পরি! ছোট্ট একটা পরি!
খালাম্মা বললেন, ‘কীরে বাবা?’
‘জি, খালাম্মা।’
‘বৃষ্টিতে ভিজে গেছ দেখি।’
‘জি।...কী রঙ? কোথায় যাচ্ছেন?’
জানি তো, কোথায় যাচ্ছেন। তবু কথার কথা আরকি।
খালাম্মা বললেন, ‘আর বলো না। যাচ্ছিলাম তো বাসাতেই। নিচে নেমে গলির মাথায় তোমাকে দেখেছে, বলল, ধুমমামার জন্য একটু দাঁড়াই।’
ধুমমামা। আমি হলাম ধুমমামা এনাদের। নীড়, বাবুই এবং রঙের। আরও ছোট থাকতে রঙ অবশ্য ভুল শুধরানোর চেষ্টা করেছিলেন একবার। বউমণি আপাকে বলেছিলেন, ‘নীড়, বাবুই ধুমমামা বলে কেন, মা?’
আগামীকাল দেশে ফিরবেন প্রধানমন্ত্রী
প্রধানমন্ত্রী শেখ হাসিনা মালদ্বীপে তার প্রথম ছয় দিনের দ্বিপক্ষীয় সফর শেষে আগামীকাল দেশের উদ্দেশে রওনা হবেন।
প্রেস সচিব ইহসানুল করিম বলেন, ‘প্রধানমন্ত্রী শেখ হাসিনা ও তার সফরসঙ্গীদের বহনকারী বিমান বাংলাদেশ এয়ারলাইন্সের একটি বিশেষ ভিভিআইপি ফ্লাইট আগামীকাল বেলা ১৩.০০ টায় (স্থানীয় সময়) ভেলানা আন্তর্জাতিক বিমানবন্দর ত্যাগ করবে।’
ফ্লাইটটির ঢাকার স্থানীয় সময় আগামীকাল সন্ধ্যায় হযরত শাহজালাল আন্তর্জাতিক বিমানবন্দরে পৌঁছানোর কথা রয়েছে।
প্রধানমন্ত্রী দেশটির প্রেসিডেন্ট ইব্রাহিম মোহাম্মদ সোলিহ’র আমন্ত্রণে গত ২২ ডিসেম্বর মালদ্বীপে পৌঁছান।
২৩ ডিসেম্বর তার সফরের দ্বিতীয় দিনে, যোগ্য স্বাস্থ্য পেশাদারদের নিয়োগ এবং যুব ও ক্রীড়া উন্নয়নের ক্ষেত্রে সহযোগিতার বিষয়ে দুটি সমঝোতা স্মারক এবং দ্বৈত আয়কর বিলোপের জন্য একটি চুক্তি স্বাক্ষরিত হয়। এছাড়াও, বাংলাদেশ ও মালদ্বীপের স্বাস্থ্য মন্ত্রণালয়ের মধ্যে স্বাস্থ্যসেবা ও চিকিৎসা বিজ্ঞানের ক্ষেত্রে একটি সমঝোতা স্মারক (এমওইউ) নবায়ন করা হয়েছে।
দক্ষিণ এশিয়ার দুই দেশের মধ্যে বন্ধুত্বের প্রতীক হিসেবে বাংলাদেশ মালদ্বীপকে ১৩টি সামরিক যান উপহার দিয়েছে।
দ্বিপাক্ষিক আলোচনা এবং উপকরণ হস্তান্তর অনুষ্ঠানের পর একটি যৌথ ইশতেহার ঘোষণা করা হয়।
সফরকালে বাংলাদেশের প্রধানমন্ত্রী মালদ্বীপের প্রেসিডেন্ট ইব্রাহিম মোহামেদ সোলিহ, ভাইস-প্রেসিডেন্ট ফয়সাল নাসিম, পিপলস মজলিসের স্পিকার (জাতীয় সংসদ) মোহাম্মদ নাশিদ এবং প্রধান বিচারপতি উজ আহমেদ মুথাসিম আদনানের সঙ্গে পৃথক বৈঠক করেন।
২৩ ডিসেম্বর বিকালে মালদ্বীপের সংসদে ভাষণ দেন প্রধানমন্ত্রী। শেখ হাসিনা তার সম্মানে মালদ্বীপের রাষ্ট্রপতি ও দেশটির ফার্স্ট লেডি আয়োজিত রাষ্ট্রীয় ভোজসভায় যোগ দেন। ২৪ ডিসেম্বর, তিনি মালে প্রবাসী বাংলাদেশিদের দেয়া একটি সংবর্ধনায় ভার্চুয়ালি অংশগ্রহণ করেন। সূত্র: বাসস
নতুন বছরের শুরুতে শৈত্যপ্রবাহ, যা জানাল আবহাওয়া অধিদপ্তর
দেশের বিস্তৃত অঞ্চলজুড়ে শীত থাকলেও আপাতত শৈত্যপ্রবাহ বয়ে যাওয়ার কোনো সম্ভাবনা নেই। তবে বছরের বাকি দিনগুলোতে আবহাওয়ার তেমন কোনো পরিবর্তনের পূর্বাভাস নেই। তবে নতুন বছর শুরু হতে পারে মৃদু শৈত্যপ্রবাহ দিয়ে বলে এক পূর্বাভাসে জানিয়েছে আবহাওয়া অধিদপ্তর। বলা হয়েছে, নতুন বছর শুরু হতে পারে মৃদু শৈত্যপ্রবাহ দিয়ে। যা শেষ পর্যন্ত তীব্র শৈত্যপ্রবাহে বিস্তার লাভ করতে পারে।
আজ রবিবার আবহাওয়া অধিদফতর সূত্রে এসব তথ্য জানা যায়। আরও বলা হয়েছে, তেঁতুলিয়া ছাড়া দেশের সব অঞ্চলে আগামী কয়েকদিন ১০-১৬ ডিগ্রির মধ্যে তাপমাত্রা ওঠা-নামা করতে পারে। আর তেঁতুলিয়াতে আগামী কয়েকদিনে তাপমাত্রা ৮ ডিগ্রি সেলসিয়াসে নামতে পারে। এছাড়া আগামী ২৮, ২৯ ও ৩০ ডিসেম্বর রাজশাহী এবং রংপুর বিভাগে গুঁড়ি গুঁড়ি বৃষ্টি হতে পারে।
আবহাওয়া অধিদপ্তরের তথ্য অনুযায়ী, তাপমাত্রা ৮ থেকে ১০ ডিগ্রি সেলসিয়াসের মধ্যে থাকলে তাকে মৃদু শৈত্যপ্রবাহ, ৬ থেকে ৮ ডিগ্রির মধ্যে থাকলে মাঝারি শৈত্যপ্রবাহ বলে। আর তাপমাত্রা ৬ ডিগ্রি সেলসিয়াসের নিচে নেমে গেলে তাকে বলে তীব্র শৈত্যপ্রবাহ। এতে পূর্বাভাস অনুযায়ী, নতুন বছর শুরুতে দেশের আলাদা আলাদা অঞ্চলে শৈত্যপ্রবাহের ভিন্নতা দেখা দিতে পারে।
মাঝরাতে মেয়েদের হোস্টেলে ঢুকে পড়ল চিতাবাঘ!
মেয়েদের হোস্টেলে মাঝরাতে ঢুকে পড়ল একটি চিতাবাঘ। রবিবার ঘটনাটি ঘটেছে ভারতের লখনউ শহরের ইন্টিগ্রাল বিশ্ববিদ্যালয়ের লেডিস হোস্টেলে ওই ঘটনায় চিতাবাঘটিকে তাড়াতে গিয়ে ১৫ জন জখম হয়েছেন। পরে চিতাবাঘটিকে ধরতে বনকর্মীরা ঘটনাস্থলে পৌঁছলেও সোমবার সকাল পর্যন্ত তার নাগাল পাওয়া যায়নি।
লখনউয়ের রাস্তায় গত দু’দিন ধরেই ঘুরে বেড়চ্ছে চিতাবাঘটি। বড়দিনের রাতে সিসিটিভি ক্যামেরায় প্রথম তার ছবি ধরা পড়ে। তারপর থেকে লখনউয়ের পাহাড়পুর, আদিলনগর, কল্যাণপুর এলাকায় বারবার দেখা গেছে চিতাবাঘটিকে। যদিও তাকে ধরার সব রকম চেষ্টা ব্যর্থ হয়েছে। ফলে চিতাবাঘের হামলার ভয়ে উৎসবের মৌসুমে বাধ্য হয়েই ঘরবন্দি হয়েছেন নবাবনগরীর বাসিন্দারা।
আতঙ্ক এতটাই ছড়িয়েছে যে ‘বাঘ’ তাড়াতে কেউ বাড়ির ভিতরেই তারস্বরে গান বাজিয়েছেন। কেউ আবার গলা ছেড়ে পড়েছেন হনুমান চালিসা। কল্যাণপুরের সীমান্তনগরের অঞ্জু যাদব জানিয়েছেন, তার ৫ বছরের সন্তান বাড়ির বাইরে খেলা করছিল। তিনি ছিলেন ঘরের ভিতরে। ঠিক তখনই কেউ চিৎকার করে বলে তাদের কলোনিতে একটি চিতাবাঘ ঢুকে পড়েছে। অঞ্জুর কথায়, “মুহূর্তের মধ্যে কী যেন একটা হয়ে যায়। আমার স্বামী ছেলেকে নিয়ে ঘরে ঢুকে দরজা বন্ধ করে দেয়। আমি প্রচণ্ড ভয়ে চিৎকার করে হনুমান চালিসা আওড়াতে শুরু করি।” সূত্র: আনন্দবাজার
আজকের এই দিনে জন্মগ্রহণ করায় পাশ্চাত্য মতে আপনি মকর রাশির জাতব্যক্তি। আপনার ওপর আজ ন্যায়ের দেবতা শনি মহারাজ বিঘ্ন সৃষ্টিকারী গ্রহ কেতু ও দেবগুরু বৃহস্পতির প্রভাব বিদ্যমান।  আপনার সঙ্গে কুম্ভ রাশির বন্ধুত্ব শুভফল প্রদান করবে। চতুর্দিক থেকে তরতাজা উন্নতি করতে থাকায় মন আনন্দে নাচবে। মন সুর সংগীতের প্রতি আকৃষ্ট থাকবে।
১০০ কোটি ডলার আয় করে শীর্ষে স্পাইডারম্যান
স্পাইডার-ম্যান ফ্র্যাঞ্চাইজির সর্বশেষ কিস্তি ‘স্পাইডার-ম্যান: নো ওয়ে হোম’ বিশ্বব্যাপী বক্স অফিসে ১০০ কোটি ডলারের বেশি আয় করেছে। ২০২১ সালের সর্বোচ্চ আয়কারী চলচ্চিত্রও এখন এটি। বক্স অফিসে আয়ের দৌড়ে চীনের তৈরি কোরিয়ান যুদ্ধের মহাকাব্য 'দ্য ব্যাটল অফ লেক চাংজিন’কে হারিয়েছে স্পাইডারম্যান। ‘দ্য ব্যাটল অফ লেক চাংজিন’র বিশ্বব্যাপী আয় ৯০০ মিলিয়ন ছাড়িয়েছে। 
মিডিয়া ডেটা অ্যানালিটিক্স ফার্ম কমস্কোরের মতে, ‘স্পাইডার-ম্যান: নো ওয়ে হোম’র আগে ২০১৯ সালের ‘স্টার ওয়ারস: দ্য রাইজ অফ স্কাইওয়াকার’ ১০০ কোটি ডলারের বেশি আয় করা শেষ মুভি। মহামারী শুরু হওয়ার পর থেকে হলিউডের অন্য কোনও প্রযোজনা সেই বক্স অফিসের মাইলফলক পৌঁছানোর কাছাকাছি আসেনি।
মার্ভেল সিনেম্যাটিক ইউনিভার্স ফিল্মের নতুন ছবিটির আয় বিশ্বব্যাপী বক্স অফিসে ১০০ কোটির ডলারের ঘর ছুঁয়েছে। বর্তমানে বিশ্বের সবচেয়ে বড় সিনেমার বাজার চীনে সনি ও ডিজনির সহপ্রযোজিত ছবিটি মুক্তি পায়নি।
লঞ্চে আগুন; ক্ষতিপূরণ চেয়ে করা রিটের শুনানি মঙ্গলবার
সুগন্ধা নদীতে এমভি অভিযান-১০ নামের লঞ্চে আগুন লাগার ঘটনায় মৃতদের পরিবারের জন্য ৫০ লাখ টাকা করে এবং গুরুতর আহত ব্যক্তিদের জন্য ২০ লাখ টাকা করে ক্ষতিপূরণ দেওয়ার নির্দেশনা চেয়ে রিটের ওপর শুনানি হবে আগামীকাল মঙ্গলবার (২৮ ডিসেম্বর)। আজ সোমবার (২৭ ডিসেম্বর) এ রিট আবেদন উপস্থাপনের পর বিচারপতি এম ইনায়েতুর রহিম ও বিচারপতি মো. মোস্তাফিজুর রহমানের বেঞ্চ এদিন ঠিক করেন।
এর আগে রবিবার (২৬ ডিসেম্বর) হাইকোর্টের সংশ্লিষ্ট শাখায় এ আবেদন করেন আইনজীবী ইউনুছ আলী আকন্দ। রিটে ঘটনার প্রকৃত কারণ উদঘাটনে বিচারিক অনুসন্ধানের জন্য কমিশন গঠনের নির্দেশনাও চাওয়া হয়েছে। আবেদনে বিবাদী করা হয়েছে নৌপরিবহন সচিব, বিআইডব্লিওটিএ’র চেয়ারম্যান এবং লঞ্চের মালিক হামজালাল শেখকে।
এর আগে ২৩ ডিসেম্বর দিবাগত রাত ৩টার দিকে ঢাকা থেকে বরগুনাগামী এমভি অভিযান-১০ লঞ্চটিতে পোনাবালিয়া ইউনিয়নের দেউরী এলাকার সুগন্ধা নদীতে বিস্ফোরণের পর আগুন ধরে যায়। এতে এখন পর্যন্ত ৪১ জনের প্রাণহানি হয়েছে। নিখোঁজ রয়েছেন শতাধিক।  
এত উন্নয়নের পরও স্বস্তি পাচ্ছি না : ওবায়দুল কাদের
অবকাঠামোগত অনেক উন্নয়ন করলেও কয়েকটি সমস্যা সেই সাফল্যকে ম্লান করে দিচ্ছে বলে মন্তব্য করেছেন আওয়ামী লীগের সাধারণ সম্পাদক এবং সড়ক পরিবহন ও সেতুমন্ত্রী ওবায়দুল কাদের।
তিনি বলেন, আমরা যতই উন্নয়ন করি, এসব উন্নয়নের সাফল্য বা সুফল যদি জনগণ না পায়, তাহলে সেই উন্নয়নের অর্থ ব্যর্থ হয়ে যায়। উন্নয়নকে ম্লান করে দেয় কতগুলো সমস্যা। ফলে অবকাঠামোগত এতো উন্নয়নের পরও স্বস্তি পাচ্ছি না।
রবিবার ঢাকার বাস চলাচলের ব্যবস্থা পাল্টে দিতে ‘রুট ন্যাশনালাইজেশন’ এর আওতায় পরীক্ষামূলকভাবে ‘ঢাকা নগর পরিবহন’ নামে বাসসেবা চালুর অনুষ্ঠানে ভার্চুয়ালি যুক্ত হয়ে এ অস্বস্তির কথা বলেন তিনি।
সেতুমন্ত্রী বলেন, সুশৃঙ্খল ও আধুনিক গণপরিবহন ব্যবস্থা গড়ে তুলতে প্রধানমন্ত্রী শেখ হাসিনা দুই মেয়রকে দায়িত্ব দিয়েছেন তাদের সব ধরনের সহযোগিতা করা হবে। আমি এর সাফল্য কামনা করি।
ওবায়দুল কাদের বলেন, আমি গত ১২ দিন হাসপাতালে ছিলাম। সেখানে থেকে আজ রিলিজ হয়ে বাসায় না গিয়ে সরাসরি মন্ত্রণালয়ে এসেছি। আমি এই উদ্যোগটাকে গুরুত্ব দিয়েছি। আমার উপস্থিতিতে সেটা পরিষ্কার হয়ে যাবে। শেখ হাসিনার নেতৃত্বে একের পর এক উন্নয়ন দৃশ্যমান হচ্ছে
রাজধানীর যানজটসহ আরও কিছু সমস্যার কথাও তুলে ধরে কাদের বলেন, অনেক ফ্লাইওভার, অনেক আন্ডারপাস, অনেক ফোরলেন, সিক্সলেন আমরা এই সময়ে করেছি। সড়ক ও পরিবহনে শৃঙ্খলা না ফিরলে মেগা প্রকল্পের উন্নয়ন কাজে লাগবে না বলেও মন্তব্য করেন মন্ত্রী।
তিনি বলেন, আমাদের জন্য সবচেয়ে বড় চ্যালেঞ্জ হচ্ছে আজ সড়কে শৃঙ্খলা, পরিবহনে শৃঙ্খলা। পরিবহন আর সড়কে শৃঙ্খলা না থাকলে জনগণ উন্নয়নের সুফল পাবে না। আগামী বছর যে প্রকল্পগুলো আমরা উদ্বোধন করতে যাচ্ছি, এগুলোর সুফল আমরা পাব না।
রাজনীতি বিমুখ না হয়ে শিক্ষার্থীসহ সবাইকে সচেতন হওয়ার আহ্বান শিক্ষামন্ত্রীর
রাজনীতি বিমুখ না হয়ে শিক্ষার্থীসহ সবাইকে রাজনীতি সচেতন হওয়ার আহ্বান জানিয়ে শিক্ষামন্ত্রী ডা. দীপু মনি। তিনি বলেন, রাজনীতি হলো সেই জায়গা যেখানে জীবনের প্রায় সব সিদ্ধান্ত গৃহীত হয়।
রবিবার দুপুরে বিজয়ের সুবর্ণজয়ন্তী ও মুজিব শতবর্ষ উপলক্ষে রাজধানীর দনিয়া বিশ্ববিদ্যালয় কলেজে আয়োজিত আলোচনা সভা ও সাংস্কৃতিক অনুষ্ঠানে তিনি এ আহ্বান জানান।
শিক্ষামন্ত্রী বলেন, একটা জায়গায় গিয়ে তো আমি ভয়ই পেয়ে গেলাম, সেটা হলো গিয়ে, সেখানে লেখা আছে-ধূমপান ও রাজনীতিমুক্ত ক্যাম্পাস। অর্থাৎ রাজনীতিটা ধূমপানের মতোই পরিত্যাজ্য! এই রকম একটা মেসেজ সেই প্রতিষ্ঠান দেবার চেষ্টা করছে। আমি সেখানে আমার মতামত তুলে ধরার চেষ্টা করেছি।
স্বাস্থ্যবিধি মানার প্রয়োজনেই বই উৎসব হচ্ছে না : শিক্ষামন্ত্রী 
শিক্ষামন্ত্রী ডা. দীপু মনি বলেছেন, করোনার কারণে গত বছর বই উৎসব না হলেও বই বিতরণ হয়েছে। এবছরও করোনায় স্বাস্থ্যবিধি মানার প্রয়োজনেই বই উৎসব হচ্ছে না। তবে প্রত্যেকটি বিদ্যালয়ে বছরের প্রথম দিন থেকে তারা তাদের সিডিউল ঠিক করবে, কবে কোন ক্লাসের বই বিতরণ করা হবে।
আজ শনিবার সন্ধ্যায় শহরের কদমতলায় মন্ত্রীর নিজ বাসভবনে শীতার্তদের জন্য জনপ্রতিনিধি ও দলীয় নেতাদের মাঝে শীতবস্ত্র (কম্বল) বিতরণ শেষে সাংবাদিকদের প্রশ্নের জবাবে তিনি একথা বলেন। বিতরণের জন্য প্রস্তুত বইগুলোতে ভুলত্রুটি সম্পর্কে জানতে চাইলে মন্ত্রী বলেন, আমরা চেষ্টা করেছি কোন ভুল যেন না থাকে। এরপরেও ছাপায় কোন ত্রুটি থাকলে, সেগুলো আমরা সংশোনের জন্য ব্যবস্থা গ্রহণ করবো।
করোনার আশঙ্কা সম্পর্কে মন্ত্রী বলেন,পাশ্চাত্যের দেশগুলোতে করোনা শীতকালে বাড়লেও আমাদের দেশে প্রতিবছর মার্চ মাসেই প্রাদুর্ভাব বৃদ্ধি পায়। গত দু’বছর আমরা তা দেখেছি। সে জন্য মার্চ মাস পর্যন্ত আমরা দেখব করোনা বাড়ে না কমে। এরপর আমরা ক্লাস বৃদ্ধির বিষয়ে সিদ্ধান্ত নিব। এছাড়াও শিক্ষার্থীরা কতটুকু পিছিয়ে আছে এবং কোন কোন দিকগুলোতে ঘাটতি রয়েছে সেগুলোর তথ্য আমরা নিচ্ছি। এরপর আমরা নতুন বছরে এসব বিষয়ে প্রদক্ষেপ নিব। 
এ সময় চাঁদপুর জেলা আওয়ামী লীগের সহ-সভাপতি ডা. জে আর ওয়াদুদ টিপু, সাংগঠনিক সম্পাদক তাফাজ্জল হোসেন এসডু পাটওয়ারী, পৌর মেয়র জিল্লুর রহমান, উপজেলা আওয়ামী লীগ সভাপতি নুরুল ইসলাম নাজিম দেওয়ান, ভারপ্রাপ্ত সাধারণ সম্পাদক আলী এরশাদ মিয়াজী, পৌর আওয়ামী লীগের ভারপ্রাপ্ত সাধারণ সম্পাদক আমিনুর রহমান বাবুল ও জেলা মহিলা আওয়ামী লীগ সভাপতি অধ্যাপিকা মাসুদা নুর খান।
শিক্ষামন্ত্রী ডা. দীপু মনি বলেছেন, করোনার কারণে গত বছর বই উৎসব না হলেও বই বিতরণ হয়েছে। এবছরও করোনায় স্বাস্থ্যবিধি মানার প্রয়োজনেই বই উৎসব হচ্ছে না। তবে প্রত্যেকটি বিদ্যালয়ে বছরের প্রথম দিন থেকে তারা তাদের সিডিউল ঠিক করবে, কবে কোন ক্লাসের বই বিতরণ করা হবে।
আজ শনিবার সন্ধ্যায় শহরের কদমতলায় মন্ত্রীর নিজ বাসভবনে শীতার্তদের জন্য জনপ্রতিনিধি ও দলীয় নেতাদের মাঝে শীতবস্ত্র (কম্বল) বিতরণ শেষে সাংবাদিকদের প্রশ্নের জবাবে তিনি একথা বলেন। বিতরণের জন্য প্রস্তুত বইগুলোতে ভুলত্রুটি সম্পর্কে জানতে চাইলে মন্ত্রী বলেন, আমরা চেষ্টা করেছি কোন ভুল যেন না থাকে। এরপরেও ছাপায় কোন ত্রুটি থাকলে, সেগুলো আমরা সংশোনের জন্য ব্যবস্থা গ্রহণ করবো।
করোনার আশঙ্কা সম্পর্কে মন্ত্রী বলেন,পাশ্চাত্যের দেশগুলোতে করোনা শীতকালে বাড়লেও আমাদের দেশে প্রতিবছর মার্চ মাসেই প্রাদুর্ভাব বৃদ্ধি পায়। গত দু’বছর আমরা তা দেখেছি। সে জন্য মার্চ মাস পর্যন্ত আমরা দেখব করোনা বাড়ে না কমে। এরপর আমরা ক্লাস বৃদ্ধির বিষয়ে সিদ্ধান্ত নিব। এছাড়াও শিক্ষার্থীরা কতটুকু পিছিয়ে আছে এবং কোন কোন দিকগুলোতে ঘাটতি রয়েছে সেগুলোর তথ্য আমরা নিচ্ছি। এরপর আমরা নতুন বছরে এসব বিষয়ে প্রদক্ষেপ নিব। 
আমরা বর্তমানে যে সভ্যতায় বসবাস করছি শত বছর আগে, হাজার বছর আগে সভ্যতার রূপ এ রকম ছিল না। বর্তমানে যে সভ্যতায় বসবাস করছি শত বছর পর, হাজার বছর পর সভ্যতার রূপ এ রকম থাকবে না। সভ্যতা ক্রমেই এগিয়ে যাবে। অন্তত গাণিতিক বাস্তবতা তা-ই বলে।
সভ্যতার উন্নয়নের একটি ধারা আছে। বর্তমানে যেভাবে সভ্যতার উন্নয়ন হচ্ছে তার মূল বাহন হলো শক্তি। যে জাতি যত বেশি শক্তি ব্যবহার করতে পারে, সে জাতি তত উন্নত। শক্তিকে ব্যবহারের জন্য মানুষ উদ্ভাবন করেছে নানা ধরনের ব্যবস্থা।
পৃথিবীতে যে পরিমাণ শক্তি আছে, তা দিয়ে পৃথিবীর সব মানুষের সব ধরনের চাহিদা পূরণ হবে না। তার ওপর পৃথিবীর শক্তি বৃদ্ধি পাচ্ছে না, ক্রমান্বয়ে কমে যাচ্ছে বরং। এর সঙ্গে পাল্লা দিয়ে বাড়ছে মানুষের চাহিদাও। মানুষ উন্নত প্রযুক্তির উন্নত সভ্যতার উন্নত জীবনযাপনে আগ্রহী। কেউই কিছুটা পেছনে গিয়ে শক্তির দিক থেকে ‘অনুন্নত’ জীবন যাপনে আগ্রহী নয়।
কেউই কাঠ-কয়লা পুড়িয়ে হাড়ির তলা কালি করে রান্নায় আগ্রহী নয়, সুযোগ পাওয়ামাত্রই সবাই গ্যাসের চুলা কিংবা বৈদ্যুতিক চুলায় রান্না করতে চায়। আবার কেউই হেঁটে হেঁটে ২০ কিলোমিটার পথ পেরিয়ে মামার বাড়ি যেতে চায় না, সবাই ট্রেন কিংবা বাস চড়ে এই রাস্তা পেরোতে আগ্রহী। এছাড়া কেউই খড় দিয়ে পাতা দিয়ে বানানো ঘরে থাকতে আগ্রহী নয়, সবাই দালান কোঠা কিংবা টিনশেডের ঘরে থাকতে চায়। কেউই লাইনের পর লাইন চিঠি লিখে পোস্ট অফিসে পাঠিয়ে শঙ্কায় থাকতে চায় না যে চিঠিটি পৌঁছাল কিনা। সবাই চায় অতি সহজে মুঠো ফোনের মাধ্যমে কথা বলে ফেলতে কিংবা মেসেঞ্জার, হোয়াটস অ্যাপ কিংবা অন্য কোন অ্যাপের মাধ্যমে কোনো তথ্য শিগগিরই জানিয়ে দিতে।
এই যে মানুষ সাধারণ কোনো কিছুতে আগ্রহী নয়, উন্নত প্রযুক্তিতে আগ্রহী তার সবগুলোর পেছনেই দরকার শক্তি। এই শক্তি আসে পৃথিবীতে সঞ্চিত শক্তির মাধ্যমে। অল্প কিছু শক্তি আসে সূর্যের তাপ ও আলোকশক্তি থেকে। সোলার প্যানেলের মাধ্যমে এ শক্তি আহরণ করা হয়।
পৃথিবীর এত মানুষের চাহিদার প্রেক্ষাপটে পৃথিবীতে সঞ্চিত শক্তি পর্যাপ্ত নয়। সভ্যতা যে অবস্থায় আছে তাকে আরো উন্নত পর্যায়ে নিয়ে যেতে দরকার আরও আরও শক্তি। এত এত শক্তি পাওয়া যাবে কোথায়? উত্তর আমাদের সামনেই আছে, সূর্য। সূর্য থেকে প্রতি মুহূর্তে অকল্পনীয় পরিমাণ শক্তি মুক্ত হচ্ছে। তার অতি সামান্য পরিমাণ শক্তি আমরা ধরতে পারছি। প্রায় সবটা শক্তি বিকিরিত হয়ে যাচ্ছে, কোনো কাজেই আসছে না।
এমন কোনো ব্যবস্থা যদি তৈরি করা যায় যার মাধ্যমে সূর্যের অধিকাংশ শক্তিকে আহরণ করা সম্ভব হবে, তাহলে সেটা খুব চমৎকার কিছু হবে তাতে কোনো সন্দেহ নেই। হয়তো সেটা অনেক কষ্টসাধ্য, হয়তো সেটা অনেক চ্যালেঞ্জিং, কিন্তু সেটা অসম্ভব নয়। হয়তো সেটা বহুদূর ভবিষ্যতের কোনো বাস্তবতা, কিন্তু সেটা ফেলনা নয়। দূর ভবিষ্যতের কোনো কাজ যদি আজকে শুরু না করি তাহলে দূরেরটা আরও দূরে সরে যাবে। আজকে পদক্ষেপ নিলেই না তবে ভবিষ্যৎটা এগিয়ে আসবে আমাদের দিকে। “আমরা যদি না জাগি মা, কেমনে সকাল হবে?”
সূর্যে অফুরন্ত শক্তি আছে, সূর্যের শক্তিকে ব্যবহার করা দরকার, এই বলে বসে থাকলেই তো হবে না। কীভাবে শক্তিকে মানুষের নাগালে আনতে হবে, কীভাবে সর্বোচ্চ পরিমাণ শক্তি আহরণ করা যাবে, কীভাবে সেগুলোকে কাজে লাগানো যাবে, কীভাবে সভ্যতার উন্নয়নে এদের ব্যবহার করা যাবে তার জন্য দরকার গবেষণা। শক্তির প্রধান উৎস যেহেতু সূর্য তাই সূর্যকে নিয়ে গবেষণার বিকল্প নেই।
সূর্যের শক্তির ধরন কেমন, সূর্যের বৈশিষ্ট্য কেমন, সে ধরন ও বৈশিষ্ট্য অনুসারে কেমন ব্যবস্থা নিলে সূর্য থেকে সর্বোচ্চটা নিংড়ে আনা যাবে, তা নিয়ে ব্যাপক গবেষণা দরকার। এ প্রসঙ্গে একটা দূর-বাস্তব কল্পনা করি। সূর্যকে যদি চারপাশ থেকে বিশেষ কোনো সোলার প্যানেলে ঘিরে নেওয়া হয় এবং তাপ ও আলোকশক্তিকে এর মাধ্যমে আহরণ করা হয় তাহলে ব্যাপক শক্তির জোগান পাবে মানবজাতি। সৌরজগতের বিভিন্ন স্থানে এক বা একাধিক শক্তি স্টেশন থাকবে, যেখান থেকে মানুষের চাহিদামতো পৃথিবীতে কিংবা চাঁদে কিংবা মঙ্গল গ্রহে শক্তি স্থানান্তর করা সম্ভব হবে।
ভবিষ্যতে হয়ত এমন একটা সময় আসবে, যখন মঙ্গল গ্রহে কিংবা সৌরজগতের যেকোনো স্থানে কিংবা সৌরজগতের বাইরে কোনো আন্তনাক্ষত্রিক স্থানে ভ্রমণ ও বসবাস হবে দিনের আলোর মতো বাস্তব ব্যাপার। সেসব কাজের জন্য বিপুল পরিমাণ শক্তি দরকার। পৃথিবীতে যত সহজে আমরা শক্তি ব্যবহার করতে পারি সেসব স্থানে তত সহজে শক্তির জোগান পাওয়া না-ও যেতে পারে। এসব ক্ষেত্রে ভরসা হতে পারে সূর্য। সূর্যে অফুরন্ত জোগান আছে, দরকার শুধু উপযুক্ত উপায়ে সেগুলোকে আহরণ করা।
শুধু উপকারি দিকই নয়, সূর্যের ক্ষতিকর দিকও আছে। ক্ষতি থেকে বেঁচে থাকতে হলে সূর্যের এদিক-ওদিক সম্বন্ধে জানতে হবে। কোনো রোগ যখন মানুষকে আক্রমণ করে তখন বিজ্ঞানীরা লেগে যান রোগের জীবাণু কিংবা রোগের উপাদান নিয়ে। শুরুতেই ওষুধ তৈরিতে লেগে যান না। আগে জীবাণুর নাড়ি-নক্ষত্র বের করে তারপর সে অনুযায়ী ওষুধ। জীবাণু সম্বন্ধে আগে ভালোভাবে না জেনে ওষুধ দিলে সেটি হবে অন্ধকারে ঢিল ছোড়ার মতো। তাই সূর্যের ক্ষতিকর দিক থেকে বাঁচতে হলে কিংবা সূর্যের শক্তিকে আরো বেশি করে কাজে লাগাতে হলে দরকার সূর্য সম্বন্ধে বিস্তারিত তথ্য।
সূর্যের ক্ষতিকর রশ্মি আছে, মানুষের দেহে এগুলো পড়লে নানা রকম স্বাস্থ্যঝুঁকি দেখা দেয়। এমনকি ক্যানসারও হয়। পৃথিবীর বায়ুমণ্ডল সেসব রশ্মি শোষণ করে নিয়ে প্রাথমিকভাবে আমাদের বাঁচায়। মানুষ যেভাবে প্রকৃতির বিরুদ্ধে গিয়ে কাজ করছে তাতে জোর সম্ভাবনা যে বায়ুমণ্ডলে সেই সুরক্ষাকারী স্তরটি নষ্ট হয়ে যাবে। ইতিমধ্যে অনেকখানি নষ্ট হয়েও গেছে। ভবিষ্যতে যে পুরোটা নষ্ট হবে না, তার কোনো গ্যারান্টি নেই। তখন তো মানুষকে টিকে থাকতে হবে। এরকম পরিস্থিতিতে কীভাবে নিজেদের মানিয়ে নিতে হবে কিংবা টিকিয়ে রাখতে হবে তার জন্য দরকার সূর্য ও সূর্য থেকে বিকিরিত রশ্মি নিয়ে ব্যাপক গবেষণা।
তা ছাড়া মানুষ নিজের উদ্যোগেও তো পৃথিবীর সুরক্ষা আবরণের বাইরে যায়। আন্তর্জাতিক মহাকাশ স্টেশনে মানুষ প্রতিনিয়তই যাচ্ছে। এক গ্রহ থেকে আরেক গ্রহে যাওয়া ভবিষ্যতে হয়ত স্বাভাবিক বাস্তবতা হয়ে যাবে। তখন সূর্যের ক্ষতিকর দিক থেকে নিজেদের সুরক্ষিত রাখতে দরকার সূর্য সম্বন্ধে ব্যাপক গবেষণা।
সে গবেষণার অংশ হিসেবে মানুষ নানা সময়ে নানা উদ্যোগ নিয়েছে। পৃথিবীতে বসে টেলিস্কোপ তাক করে কিংবা ডিটেকটর বসিয়ে সূর্যকে বোঝার চেষ্টা করেছে। পৃথিবীর বায়ুমণ্ডলের বাইরে গিয়ে দূর থেকে সূর্যকে বোঝার চেষ্টা করেছে। সম্প্রতি সূর্যের কাছে গিয়ে সূর্যকে বোঝার জন্য পাঠিয়েছে পার্কার সোলার প্রোব। ভবিষ্যতেও পাঠানো হবে এ রকম নভোযান।
একটু একটু করে উন্মোচিত হবে সূর্যের রহস্য। আর সূর্যের অধিকাংশ শক্তি আহরণের জন্য মানবজাতি এগিয়ে যাবে ধীরে ধীরে।
নোনা স্বপ্নে গড়া তোমার স্মৃতি
শত রঙে রাঙিয়ে মিথ্যে কোন স্পন্দন,
আলোর নিচে যে আঁধার খেলা করে
সে আঁধারে শরীর মেশালে,
আজ আমি ধূসর কি রঙিন সময়ে
পথ হারাই তোমাতে!
জীবনের কাঁটাতারে তুমি অন্তমিলের অপূর্ণতায়
বেওয়ারিশ ঘুড়ি উড়ে যাও অনাবিল আকাশের শূন্যতায়!!
তবু আমি কি খুঁজি মানুষের বিষাদের চোখে?
কোথায় আলোর উৎসবে স্বপ্নের প্রতিবিম্ব ভাঙে?
একা একা আমি থাকি দাঁড়ায়ে
স্মৃতির ঝড়ো বাতাসে দুজনার শরীর মেশাই!
আজ আমি ধূসর কি রঙিন সময়ে
পথ হারাই তোমাতে!
জীবনের কাঁটাতারে তুমি অন্তমিলের অপূর্ণতায়
বেওয়ারিশ ঘুড়ি উড়ে যাও অনাবিল আকাশের শূন্যতায়!
শুধু শুধুই ভাবনা
যেতে চাইলে যাও চলে যাও,
তবু কেন এ কান্না?
জানি ভাল থাকতে
শুধু বোলোনা চলতে
চাই না বাঁচার উপদেশ,
দিন এমনই কাটবে
খেয়ালের ফাঁদে...
তোমাকে মনে পড়বে যখনই জোছনা হাসে!
তোমাকে মনে পড়বে যখনই আকাশ ভেঙে বর্ষা কাঁদে!!
যে মোহের বন্যায়
ভেসে যাওয়ায় ধন্য হলে,
তাতে পারিনি ভাসতে অস্তিত্ব ভুলে!
ভুলেও তাই বোলোনা চলতে
স্থবিরতা সঙ্গী হলে,
মন পরেই থাকলে হতাশার খাদে!
তোমাকে মনে পড়বে যখনই জোছনা হাসে!
তোমাকে মনে পড়বে যখনই বর্ষা কাঁদে...
যে যায় তার যাওয়ার পথে
দেয়াল হবার কোন স্বপ্ন নাই,
যতই কাঁদাও আমায়...
চলি একা পথে!!
তোমাকে মনে পড়বে যখনই জোছনা হাসে
তোমাকে মনে পড়বে যখনই বর্ষা কাঁদে!
তোমাকে মনে পড়বে যখনই জোছনা হাসে!
তোমাকে মনে পড়বে যখনই আকাশ ভেঙে... বর্ষা কাঁদে!
যেদিন খুশির কান্না ভেজাবে এই চিবুক
তোমায় নিমন্ত্রণ, আমার সাথে কাটিও কিছুক্ষণ।
যেদিন হাসির ছটায় ভরবে আমার বুক
বাঁধনহারা সুখ, বিলিয়ে দেবো ভরিয়ে তোমার মন।
বাঁধার অরণ্যে স্থবিরতায় কতকাল কেটে যায়
তবু যে স্বপ্নে ছবি আঁকা!
এখন মনে আমার অন্তত করুণ সুর
থেকো বহুদূর,
দুঃখের অশ্রু ঝরুক আমার একা,
এখন ঝড়ে কাঁপছে আমার ঘর
আপন কি পর-
হাসলে সকাল আবার হবে দেখা!
যেদিন স্রোতস্বিনীর অকাল স্বর্গবাস
আর বদ্বীপের উপবাস
লজ্জায় আমি রবো অন্তপুরে,
যেদিন বর্ষা ঘাটে বিলীন পঙ্কিলতার গ্লানি
যদিও মন অভিমানী
ভিজবো তোমার সাথে উদ্দীপনায় পুড়ে!
বাঁধার অরণ্যে স্থবিরতায় কতকাল কেটে যায়
তবু যে স্বপ্নে ছবি আঁকা!
এখন মনে আমার অন্তত করুণ সুর
থেকো বহুদূর,
দুঃখের অশ্রু ঝরুক আমার একা,
এখন ঝড়ে কাঁপছে আমার ঘর
আপন কি পর-
হাসলে সকাল আবার হবে দেখা!
যেদিন বিজয় গর্বে ভাসবে আমার দেশ
মাতাল পরিবেশ, প্রথম প্রহরে জানাবো সুপ্রভাত!
যেদিন বিজয়ের মিছিল ছুটবে ধেয়ে বেগে
থাকবো সবার আগে,
রাখবো আমি তোমার হাতে হাত!
বাঁধার অরণ্যে স্থবিরতায় কতকাল কেটে যায়
তবু যে স্বপ্নে ছবি আঁকা!
এখন মনে আমার অন্তত করুণ সুর
থেকো বহুদূর,
দুঃখের অশ্রু ঝরুক আমার একা,
এখন ঝড়ে কাঁপছে আমার ঘর
আপন কি পর-
হাসলে সকাল আবার হবে দেখা!
কি আশা নিয়ে জেগেছি সকালে
আঁকলাম সূর্য তোমার কপালে
অথচ সারা আকাশ জলে বিম্বিত
দৃষ্টি বিভ্রম কল্পনা প্রসূত!
রকম অনেক আশা নিয়ে আমি জেগে উঠি
ক্ষত সেরে গেলেই আবার বিব্রত হয়ে পড়ি।
আলো আলো আলো
আঁধার ঘনালো!
আমার এ প্রাণ বৃথায়
উড়ে বেড়ায় তোমারই ছায়ায়,
কি এক উৎকন্ঠায় আমার
সাঁঝের মেঘ ভেসে যায়- ভেসে যায়।
আমিও জেনেছি যে হায়
শিশুর মতো হতে হয় সরল হয়ে!
আমিও বুঝেছি যে হায়
শিশুর মতো হতে হয় সরল হয়ে!
যা কিছু সব আঁকা হয়
তবুও সে মুখ আসে না এ মায়ায়,
আসলে এরকম কোন মুখ নেই যে
আসলে এরকম কোন মানুষ নে যে,
সবই আছে মায়ায়
মায়াবাদী নই আমি এ ধরায়!
আমার এ প্রাণ বৃথায়
উড়ে বেড়ায় তোমারই ছায়ায়,
কি এক উৎকন্ঠায় আমার
সাঁঝের মেঘ ভেসে যায়- ভেসে যায়।
আমিও জেনেছি যে হায়
শিশুর মতো হতে হয় সরল হয়ে!
আমিও বুঝেছি যে হায়
শিশুর মতো হতে হয় সরল হয়ে!
তোমাকে আলো ভেবে- চোখ চেয়ে থেকেছি আঁধারে,
নীরব থেকে ডেকেছি আমার একা নির্জনে,
স্বপ্নগুলো হারিয়ে ফেলে
চেয়েছি ফিরে আমার আলো কে!
তোমাকে যখনই চেয়েছি স্বত্ত্বার অন্তরালে সঙ্গোপনে,
তখনই জেনেছি আলো হয়ে আছো তুমি আমার আঁধারে!
আর যখনই ভেবেছি বাঁধবো সীমা চারপাশে তোমাকে ঘিরে,
তখনই ফেলেছি হারিয়ে তোমাকে- আপন আঁধারে!!
যেখানে স্বর্গ ভাসে, তোমার-আমার আকাশ সেখানে
অন্য রঙে আঁকা, আয়নায় মৃত জলছবি,
সেই ছবিতে অন্ধ কবি আমিএক
হাতরে ফিরি আলোর সিড়ি!
তোমাকে যখনই চেয়েছি স্বত্ত্বার অন্তরালে সঙ্গোপনে,
তখনই জেনেছি আলো হয়ে আছো তুমি আমার আঁধারে!
আর যখনই ভেবেছি বাঁধবো সীমা চারপাশে তোমাকে ঘিরে,
তখনই ফেলেছি হারিয়ে তোমাকে- আপন আঁধারে!!
যখন পড়বে না মোর পায়ের চিহ্ন এই বাটে,
আমি বাইব না মোর খেয়াতরী এই ঘাটে,
চুকিয়ে দেব বেচা কেনা,
মিটিয়ে দেব গো, মিটিয়ে দেব লেনাদেনা,
বন্ধ হবে আনাগোনা এই হাটে-
তখন আমায় নাইবা মনে রাখলে,
তারার পানে চেয়ে চেয়ে নাইবা আমায় ডাকলে
যখন জমবে ধূলা তানপুরাটার তারগুলায়,
কাঁটালতা উঠবে ঘরের দ্বারগুলায়, আহা,
ফুলের বাগান ঘন ঘাসের পরবে সজ্জা বনবাসের,
শ্যাওলা এসে ঘিরবে দিঘির ধারগুলায়-
তখন আমায় নাইবা মনে রাখলে,
তারার পানে চেয়ে চেয়ে নাইবা আমায় ডাকলে
তখন এমনি করেই বাজবে বাঁশি এই নাটে,
কাটবে দিন কাটবে,
কাটবে গো দিন আজও যেমন দিন কাটে, আহা,
ঘাটে ঘাটে খেয়ার তরী এমনি সে দিন উঠবে ভরি-
চরবে গরু খেলবে রাখাল ওই মাঠে.
তখন আমায় নাইবা মনে রাখলে,
তারার পানে চেয়ে চেয়ে নাইবা আমায় ডাকলে
তখন কে বলে গো সেই প্রভাতে নেই আমি.
সকল খেলায় করবে খেলা এই আমি - আহা,
নতুন নামে ডাকবে মোরে, বাধবে নতুন বাহু-ডোরে,
আসব যাব চিরদিনের সেই আমি.
তখন আমায় নাইবা মনে রাখলে,
তারার পানে চেয়ে চেয়ে নাইবা আমায় ডাকলে ।।
সেই তুমি কেন এতো অচেনা হলে
সেই আমি কেন তোমাকে দুঃখ দিলেম
কেমন করে এতো অচেনা হলে তুমি
কিভাবে এতো বদলে গেছি এই আমি
ও বুকেরও সব কষ্ট দুহাতে সরিয়ে
চলো বদলে যাই
তুমি কেন বোঝ না
তোমাকে ছাড়া আজ আমি অসহায়
আমার সবটুকু ভালোবাসা তোমায় জুড়ে
আমার অপরাধ ছিল যতো তোমার কাছে
তুমি ক্ষমা করে দিও আমায়
কতরাত আমি কেঁদেছি
বুকেরই গভীরে কষ্ট নিয়ে
শূণ্যতায় ডুবে গেছি আমি
আমাকে তুমি ফিরিয়ে নাও
কতবার ভেবেছি ভুলে যাবো
তারও বেশী মনে পড়ে যায়
ফেলে আসা সেই সব দিনগুলি
ভুলে যেতে আমি পারিনা
তুমি চাইলে বৃষ্টি, মেঘও ছিল রাজী
অপেক্ষা সুদূর বর্ষনের,
মাতাল হাওয়া বইছে, দূরে পাখি গাইছে গান
বৃষ্টি তোমার আহবান।
শুধু তুমি চলে যাবে
আমি স্বপ্নেও ভাবিনি
আমি বৃষ্টি দেখেছি
চারটে দেয়াল মানেই নয়তো ঘর
নিজের ঘরেও অনেক মানুষ পর
কখন কিসের টানে মানুষ
পায় যে খুঁজে বাঁচার মানে
ঝাপসা চোখে দেখা এই শহর
আমি অনেক ভেঙ্গেচুরেও
আবার শুরু করেছি
আবার পাওয়ার আশায়
ঘুরে মরেছি
আমি অনেক হেরে গিয়েও
হারটা স্বীকার করিনি
শুধু তোমায় হারাবো
আমি স্বপ্নেও ভাবিনি
আমি বৃষ্টি দেখেছি
হারিয়ে গেছে তরতাজা সময়
হারিয়ে যেতে করেনি আমার ভয়
কখন কিসের টানে মানুষ
পায় যে খুঁজে বাঁচার মানে
ঝাপসা চোখে দেখা এই শহর
আমি অনেক স্রোতে
বয়ে গিয়ে
অনেক ঠকেছি
আমি আগুন থেকে
ঠেকে শিখে
অনেক পুড়েছি
আমি অনেক কষ্টে
অনেক কিছুই
দিতে শিখেছি
শুধু তোমায় বিদায় দিতে হবে
স্বপ্নেও ভাবিনি
একদিন স্বপ্নের দিন, বেদনার বর্ণ বিহীন
এ জীবনে যেন আসে এমনি স্বপ্নের দিন।।
সেই ভাবনায়, ভাবি মনে হয়, 
দুটি নয়নেতে ঘোর বর্ষা নামে
আসেনা ফাগুন, মনেতে আগুন,
এমন বিরহ জালায়, সৃতির মেলায়
কাটেনা আর দিন।।
একদিন হঠাৎ হাওয়া থামিয়ে আসা যাওয়া
প্রশ্নের জাল বুনে সুরু হয় চাওয়া পাওয়া।
আজ সুধু পথ চাওয়া, বিরহের গান গাওয়া
ভাবনার নদী বুকে, উজানেতে তরী বাওয়া।
সুধু সে গান ভোলে অভিমান, চোখে অকারণ, ঘোর বর্ষা নামে।।
যদি এ পথ ধরে, আমার এ মনের ঘরে,
চিঠি হয়ে অগোচরে, আসে কেউ চুপিসারে।
চাদের ঐ আলো হয়ে, আস মোর ভাঙ্গা ঘরে,
দেখা যায়, যায়না ছোঁয়া, যেন গান চাপা স্বরে।
তোমাকে খুঁজে পাই ঐ নীল আকাশে
পাই যে খুঁজে ঐ মিষ্টি বাতাসে।।
তোমায় ভালোবাসি আমি ভালোবাসি
পেতে চাই আরো কাছে, আরো কাছে
খুঁজে খুঁজে দু'চোখ বুঝে পাই তোমায় আরো কাছে,
একই ডোরে বাধা দু'জন থাকবো সারা জনম ধরে।
কপালের ঐ টিপ চোখেরই কাজলে,
তোমাকে জড়িয়ে রাখবো প্রেমেরই আঁচলে।
রংধনুর রঙে নয়, নয় ঝর্না ধারাতে
তোমার উপমা খুঁজি দু'চোখের তারাতে।
খুঁজে খুঁজে দু'চোখ বুঝে পাই তোমায় আরো কাছে,
একই ডোরে বাধা দু'জন থাকবো সারা জনম ধরে।
তুমি ফুল হয়ে সুরোভী ছড়ালে,
প্রেমেরই চাদরে হৃদয় জড়ালে।
দাওনা তুমি দু'হাত বাড়িয়ে,
ভালোবেসে যেতে চাই তোমাতে হারিয়ে।
খুঁজে খুঁজে দু'চোখ বুঝে পাই তোমায় আরো কাছে,
একই ডোরে বাধা দু'জন থাকবো সারা জনম ধরে।
তোমার চোখে আকাশ আমার, চাঁদ উজাড় পূর্ণিমা
ভেতর থেকে বলছে হৃদয় তুমি আমার প্রিয়তমা।।
পথের শুরু থেকে শেষে যাবো তোমায় ভালোবেসে
বুকে আছে তোমার জন্য অনেক কথা জমা।
ভালোবাসি তোমায় কত দেখো হৃদয় খুলে
রাঙিয়ে দেবো তোমার পাঁজর মনের রঙিন ফুলে
ভালোবাসি তোমায় কত, দেখো হৃদয় খুলে
রাঙিয়ে দেবো তোমার পাঁজর মনের রঙিন ফুলে
তোমায় দেখার শেষ হবেনা দুচোখ বোজার আগে
আকাশ হয়ে জড়িয়ে রবো গভীর অনুরাগে
তোমায় দেখার শেষ হবেনা দুচোখ বোজার আগে
আকাশ হয়ে জড়িয়ে রবো গভীর অনুরাগে
তোমার চোখে আকাশ আমার চাঁদ উজাড় পূর্ণিমা
ভেতর থেকে বলছে হৃদয় তুমি আমার প্রিয়তমা।
মাঝে মাঝে সপ্ন দেখে অবাক কোনো রাতে
মাঝে মাঝে গল্প বলি নিজেই নিজের সাথে
ও মাঝে মাঝে ইচ্চে করে কষ্ট উড়াই হাওয়ায়
মাঝে মাঝে তোমায় সাজাই সকল চাওয়া পাওয়ায়
তুমি আমার না বলা ভালবাসা
তোমারি সেই আঙ্গিনায়
তোমায় ভালোবাসি
তাই ছায়ামেঘ আমি হবো
যখন রোদ্দুরে তুমি হাঁটো।
থাক চোখভাঙ্গা হাসি
তাই নুনে ভরা ব্যথা জলটুকু তুমি
আমার দু’চোখে বাটো।
সারা দিনমান যেখানেই তুমি
ঠিক সেখানেই থাকবো
যতটুকু ভালবাসা সম্ভব
ততটুকু ভালবাসবো
স্বপ্নেও ওম ওম হবো
হবো তোমার রেশমী চাদর
যখন ঘুমের রাজ্যে হাঁটো।
খোলা হাওয়া হয়ে যাবো বয়ে বয়ে
তোমার পাশে ভাসবো
বুক ভরে তুমি নিঃশ্বাস নিও
তোমর ভেতরে হাসবো
স্বাপ্নিক পৃথিবী থেকে
এনে দেবো রঙ সুতো
তুমি স্বপ্ন চরকা কাটো।
সে যে বসে আছে একা একা
রঙিন স্বপ্ন তার বুনতে
সে যে চেয়ে আছে ভরা চোখে
জানালার ফাঁকে মেঘ ধরতে ।।
তার গুন গুন মনের গান বাতাসে উড়ে
কান পাত মনে পাবে শুনতে
তার রঙের তুলির নাচে মেঘেরা ছুটে
চোখ মেল যদি পার বুঝতে ।।
সে যে বসে আছে একা একা
তার স্বপ্নের কারখানা চলেছে
আর বুড়ো বুড়ো মেঘেদের দল বৃষ্টি নামার তাল গুনছে ।।
সেই গুন গুন মনের গান বৃষ্টি নামায়
টপ টপ টপ ফোটা পড়ে অনেক ক্ষণ
সেই বৃষ্টি ভেজা মনে ডাক দিয়েছে
ভেজা কাক হয়ে থাক আমার মন ।।
হারিয়ে গিয়েছি, এইতো জরুরী খবর
অবাক দু চোখে, ছায়া কাঁপে ভয়ে অভিমানে
হারিয়ে যাওয়ার নিয়ম নেই এখানে
হারাবো বলে, পা টিপে এগোতে গেলেই
গোটা শহর বাতি জ্বেলে সতর্ক
পায়ে পায়ে হারাবার জায়গা খুঁজে মরি।
কোথাও নেই ঝুম ঝুম অন্ধকার
তক্ষক ডাকা নিশুতিতে
রূপকথা শুনে শিউরে ওঠে না গা
স্বপ্নে আমার শরীরে কেউ
ছড়ায় না শিউলি ফুল
আলোর আকাশ নুয়ে এসে ছোঁয় না কপাল।
হারিয়ে যাইনি তবু, এটাই জরুরী খবর
আকাঙ্খা আর হতাশায় হারিয়ে যাওয়ার কোনো মানে নেই
নিবিঢ় ঘরে আধো আলো বিশ্বাসে
বুকের গভীরে কার যেন ডাক আসে।
করোনায় চাকরিপ্রত্যাশীদের কাছ থেকে প্রায় ২ বছর সময় কেড়ে নিয়েছে। তাই, তাদের ক্ষতি পুষিয়ে নেয়ার জন্য তাদের বিষয়গুলো অন্তত মানবিক দৃষ্টিকোণ থেকে বিবেচনা করার উচিৎ। 
অনেক ছেলেমেয়েকে তাদের মা-বাবা মাথার ঘাম পায়ে ফেলে; নিজে খেয়ে না খেয়ে অনেক স্বপ্ন নিয়ে পড়াশোনা করিয়েছেন। তাঁদের সেই কষ্টমিশ্রিত স্বপ্নগুলো নিয়েও অন্তত একবার ভাবা উচিৎ।
জব সলুশন পড়ার নিয়ম। কীভাবে আপনি অল্প সময়ে জব সলিউশন শেষ করবেন? এই ভিডিও এর মাধ্যমে জেনে দ্রুত ও সঠিক পদ্ধতিতে জব সল্যুশন পড়ার ও শেষ করার কৌশল। 
আমাদের অনেকের মাঝে জব সলিউশন বই পড়ার নিয়ে আতঙ্ক কাজ করে। প্রকৃতপক্ষে সঠিক কৌশল অবলম্বন করলে জব সলিউশন সহজে পড়ে শেষ করা যায় এবং পরীক্ষায় ভালো করার যায়। অনেকে জব সলিউশন পড়ার নিয়ম জানেন না বলেই এই নিয়ে অহেতুক দুঃশ্চিন্তায় ভুগেন। এই ভিডিওতে জব সলুশন পড়ার নিয়মগুলো সহজভাবে উপস্থাপন করা হয়েছে।
ব্যাংক, পিএসসি নন-ক্যাডার, প্রাইমারি শিক্ষক নিয়োগ, শিক্ষক নিবন্ধন, অডিটর নিয়োগ, স্বাস্থ্য অধিদপ্তর নিয়োগ, সমাজসেবা অধিদপ্তর নিয়োগ, খাদ্য অধিদপ্তর নিয়োগ ও বিশ্ববিদ্যালয় ভর্তি পরীক্ষার ফ্রি সাজেশন, টিপস ও গাইডলাইন পেতে এবং পাশাপাশি আপনার ক্যারিয়ার বিষয়ক যে কোনো জিজ্ঞাসা থাকলে জয়েন করুন- ৩৫তম বিসিএস ক্যাডার ও সাবেক সিনিয়র অফিসার (পূবালী ব্যাংক লিমিটেড) গাজী মিজানুর রহমান স্যারের অফিসিয়াল ফেইসবুক গ্রুপে।
শাহজালাল বিজ্ঞান ও প্রযুক্তি বিশ্ববিদ্যালয়ে শিক্ষার্থীদের সাথে যে আচরণ করা হয়েছে, একজন শিক্ষক/শিক্ষক-কর্মকর্তা হিসেবে আমিও লজ্জিত।
আমরা নিজেরা যদি সহনশীলতার পরিচয় দিতে না পারি, তাহলে শিক্ষার্থীদের সহনশীলতার কী দীক্ষা দিব আমরা?
স্যার যে দেশে শিক্ষা ব্যাবস্হা শুধু এসএসসি আর এইচএসসিদের নিয়ে পড়ে থাকে, ঐদেশে চাকরি প্রত্যাশা করাটা খুব বড়ধরনের বোকামী।
আমাদের ইয়ার টা কি ব্যাক দেওয়া যাবে.?
আমাদের সময়গুলো কি ফিরিয়ে দেওয়া যাবে.?
আমাদের বয়স টা কি ফিরিয়ে দিতে পারবে.?
এইরকম শিক্ষা ব্যাবস্হার উপর তীব্র নিন্দা জানাই স্যার ।
ভুল ত্রুটি ক্ষমার দৃষ্টিতে দেখবেন ।
কেউ কেউ দেখছি অনেক নেগেটিভ কথাবার্তা বলছেন অ্যাডভোকেট মোহাম্মদ ইসমাইল ও মিনোয়ারা বেগমের বিয়ে নিয়ে।
আচ্ছা, ওনারা তো বিয়ে করেছেন; খারাপ কাজ করেননি। তাহলে এইটা নিয়ে এত নেগেটিভ চিন্তা কেন? আইনে বা ধর্মে কোথাও তো বলা নেই যে, ৯০ বছর বয়স্ক সক্ষম কেউ বিয়ে করতে পারবে না। তাহলে ওনি ৯০ বছর বয়সে বিয়ে না করে পরকীয়া করলে আপনাদের কাছে সেটা ভালো মনে হত? আমাদের সমাজের অধিকাংশ মানুষ কেন নিজের কাজে সময় না দিয়ে অন্য বিষয় নিয়ে অতি ব্যস্ত?
৩৭ বয়সী নারী যদি ৯০ বছর বয়স্ক পুরুষকে বিয়ে করে সুখে-শান্তিতে থাকতে পারে; তাহলে অন্যদের সমস্যা কোথায়?
আমরা কি ওনাদের পবিত্র ও ভালো কাজের জন্য শুভ কামনা জানাতে পারি না?
প্রাইমারি শিক্ষক নিয়োগ পরীক্ষা শীঘ্রই  শুরু হতে পারে; এমনটাই জানা যাচ্ছে বিভিন্ন পত্রপত্রিকার মাধ্যমে (যদিও সবকিছু নির্ভর করছে প্রাথমিক শিক্ষক অধিদপ্তর ও প্রাথমিক ও গণশিক্ষা মন্ত্রণালয়ের উপর)। 
শিগগিরই পরীক্ষা শুরু হওয়ার কথা শুনে অনেকেই চিন্তায় পড়ে গেছেন এই ভেবে- ‘এতো দিন তেমন কিছু পড়লাম না, এখন কীভাবে কী করব? আমি কীভাবে এতো অল্প সময়ে ভালো প্রস্তুতি নেব? কীভাবে পরীক্ষায় পাস করতে পারব? আমি কি আসলেও পরীক্ষায় পাস করতে পারবো? ইত্যাদি ইত্যাদি।
২০২২ সালে সরকারি প্রাথমিকের সহকারী শিক্ষক পদে ৩২ হাজার ৫৭৭ জনকে নিয়োগ দেওয়া হবে। এ পদের জন্য প্রায় ১৩ লাখ ৯ হাজার চাকরিপ্রত্যাশী আবেদন করেছেন।
প্রথমে আপনি ভুলে যান কতজন চাকরির পরীক্ষা দেবে। আপনি শুধু নিজের প্রতি এই আস্থা রাখুন, ৩২ হাজার নয় যদি ৩২ জনও নিয়োগ দেয়, এরমধ্যে আমি একজন থাকব।
কারণ যে ১৩ লাখ প্রার্থী চাকরি জন্য আবেদন করেছেন তার অধিকাংশই কেবল চাকরি পরীক্ষার অভিজ্ঞতা জন্য পরীক্ষাটা দিচ্ছেন; চাকরি পাওয়ার জন্য নয়। আবার এমনও আছেন, যারা শুধু পরীক্ষার জন্যই পরীক্ষা দেবেন। তেমন কোনো প্রস্তুতি নেই বা প্রস্তুতি নেবেনও না।
আবার এমন প্রার্থীও আছেন, প্রস্তুতি নেওয়ার ইচ্ছে ও চাকরি পাওয়ার ইচ্ছে থাকলেও কী পড়বেন আর কী বাদ দেবেন, জানেন না। কোন বিষয়গুলো বেশি গুরুত্বপূর্ণ আর কোনটি কম গুরুত্বপূর্ণ, সেটা না বোঝার কারণে পরীক্ষার ভালো প্রস্তুতি নিতে পারবেন না। অর্থাৎ কী পড়বে আর কী বাদ দিবে সেটা বুঝে ওঠতে ওঠতেই পরীক্ষার তারিখ চলে আসবে! তখন স্বাভাবিকভাবে পরীক্ষা খারাপ হয়ে যাবে ভালো প্রস্তুতির অভাবে।
আবারও বলছি, অনেকে আছে শুধু পরীক্ষার দেয়ার জন্যই পরীক্ষা দিবে, চাকরি জন্য নয়! তাই আপনি ভাবুন- ৩২ হাজার নয় ৩২ জন নিলেও আমি সেই লিস্টে থাকবো। তাহলে আপনার সেই মনোবল আপনাকে অনেক দূর নিয়ে যাবে।
এবার আসি এই অল্প সময়ে শর্টকাটে কী কী পড়বেন? আমি মনে করি, যেহেতু সময় কম তাই সব না পড়ে কেবল গুরুত্বপূর্ণ বিষয়গুলো পড়ুন। মানে, যেখান থেকে বেশি বেশি কিংবা বারবার প্রশ্ন আসে; সেই টিপিকগুলো যত্নসহকারে পড়ুন।
এখন প্রশ্ন হলো আমি তা কীভাবে বোঝবো? উত্তর একদম সহজ- আপনি যদি প্রাইমারি সহকারী নিয়োগ পরীক্ষার প্রশ্নগুলো ভালোভাবে খেয়াল করেন, তাহলে দেখতে পাবেন কোন টপিক থেকে বেশি প্রশ্ন এসেছে। (আপনার হাতে এতো সময় না থাকলে শুধু ‘প্রাইমারি শিক্ষক নিয়োগ বইটির সাজেশন ফলো করতে পারেন)।
=== যেমন- বাংলা অংশে বাংলা ব্যাকরণ থেকে প্রশ্ন থাকে বেশি থাকে এবং সাহিত্য থেকে কম আসে। দেখা গেছে যে, বাংলা অংশে ২০টি প্রশ্নের মধ্যে বাংলা ব্যাকরণ থেকে ১৮ থেকে ১৯ এর মতো প্রশ্ন থাকে এবং বাকি ১-২টি প্রশ্ন থাকে সাহিত্য থেকে। তাই এখন বাংলা সাহিত্য না পড়ে আগে ব্যাকরণ অংশ ভালোভাবে জোর দিয়ে পড়ুন। এখন আর পড়ার দরকার নেই। একান্তভাবে পড়তে চাইলে শুধু প্রাইমারি শিক্ষক নিয়োগ পরীক্ষার বিগত সালের প্রশ্নের সঙ্গে রবীন্দ্রনাথ, নজরুল, বঙ্কিমচন্দ্র, শরৎচন্দ্র, জহির রায়হান, মানিক বন্দ্যোপাধ্যায় ও জসীমউদদীন পড়ুন। ব্যাকরণে প্রথমে কারক-বিভক্তি ভালো করে পড়ুন, এখান থেকে ২ থেকে ৪ টি প্রশ্ন থাকে, তারপর এক কথায় প্রকাশ, সমাস এই টপিকগুলো ভালো করে পড়ুন। সঙ্গে বাগধারা, সন্ধি, সমার্থক ও বিপরীত শব্দ।
===ইংরেজি পার্টে ইংরেজি গ্রামার থেকে প্রশ্ন থাকে ১৯-২০। মানে ইংরেজি সাহিত্য থেকে মাঝে মধ্যে একটি প্রশ্ন থাকে। যেমন, সর্বশেষ ২০১৯ সালে চার ধাপে ৯ সেটে অনুষ্ঠিত নিয়োগ পরীক্ষায় একটি প্রশ্ন ছিল ইংরেজি সাহিত্য থেকে। আর সেটি ছিল দ্বিতীয় ধাপে অনুষ্ঠিত পরীক্ষায়। অর্থাৎ, ২০১৯ সালে অনুষ্ঠিত প্রাইমারি শিক্ষক নিয়োগ পরীক্ষায় ৯ সেটে মোট ৭২০টি এমসিকিউ প্রশ্নের মাঝে কেবল ১টি প্রশ্ন ছিল ইংরেজি সাহিত্য থেকে!
তাই আমি বলব, শর্টকাটে প্রাইমারি শিক্ষক নিয়োগ পরীক্ষার প্রস্তুতির জন্য এই মুহূর্তে ইংরেজি সাহিত্য পড়া বাদ দিন।
আলহামদুলিল্লাহ
আমার মতো একজন অতি সাধারণ মানুষের প্রতি আপনাদের এত আস্থা, বিশ্বাস, ভালোবাসা আর সাপোর্ট আপনাদের প্রতি আমার দায়বদ্ধতা আরও বাড়িয়ে দিচ্ছে। আপনাদের জন্য আরও বেশি বেশি কাজ করতে অনুপ্রাণিত করছে।
আশা করি, সবসময় এইভাবে পাশে থাকবেন
প্রতিদিন ভোরে ঘুম থেকে উঠুন। ফলে আপনি অন্যদের বেশি সময় পাবেন পড়াশোনার জন্য।
২। প্রতিদিন নতুন নতুন কিছু না কিছু শিখুন। এটি আপনাকে অন্যদের চেয়ে দিন দিন এগিয়ে নিয়ে যাবে।
৩। আগামীকাল কী পড়বেন তা আগের দিন প্ল্যান করে আলাদা খাতায় লিখে রাখুন এবং পরের দিন সেই প্ল্যান অনুযায়ী পড়ুন। ভাগ ভাগ করে পড়লে পড়তে ভালো লাগবে।
(খাতার নাম দিতে পারেন "স্টাডি প্ল্যান খাতা")
৪। প্রতি সপ্তাহ ও মাসে কোন কোন সাবজেক্ট বা বই শেষ করবেন তা প্ল্যান করে খাতায় লিখে রাখুন। এতে করে দ্রুত কোনো বই বা সাবজেক্ট শেষ করতে পারবেন।
৫। কঠিন বিষয়গুলো প্রতিদিন অল্প অল্প করে পড়ুন এবং লিখে লিখে হালকা শব্দ করে পড়ার চেষ্টা করুন। এতে করে কঠিন বিষয়গুলো খুব ভালো করে শেখা হবে এবং বেশি দিন মনে থাকবে।
৬। যে কোনো বিষয়ে কন্সেপ্ট ক্লিয়ার করে পড়ুন। নিজে নিজে না বুঝলে অন্যের সাহায্য নিন। না বুঝে কোনো কিছু মুখস্থ করবেন না এবং পড়ার সময় পূর্ণ মনোযোগ দিয়ে পড়ার চেষ্টা করুন।
৭। মোবাইল, ইন্টারনেট, ফেইসবুক, মেসেঞ্জার, ইনস্টাগ্রাম, ইউটিউব, ইমোতে কম সময় ব্যয় করুন। এতে করে আপনার পড়ায় বেশি সময় দিতে পারবেন।
৮। অযথা আড্ডা বা ঘুরাফেরা করে সময় নষ্ট করা থেকে বিরত থাকুন। এতে করে আপনার মাথায় খারাপ ও অনর্থক চিন্তা কম আসবে এবং বেশি করে পড়ার সুযোগ পাবেন।
৯। প্রতিদিন আপনার স্বপ্নটাকে অন্তত সকাল, বিকাল, রাতে ঘুমানোর আগে একবার করে স্মরণ করুন। প্রয়োজনে আপনার স্বপ্নটিকে পড়ার টেবিলে উপর লিখে রাখতে পারেন। যেমন- " আমি বিসিএস ক্যাডার হবো", "আমি ব্যাংকার হবো"। এটি আপনাকে বেশি বেশি পড়তে উৎসাহ জোগাবে।
১০। নেতিবাচক চিন্তাশীল মানুষদের পরিহার করে চলুন এবং যতটুকু সম্ভব ইতিবাচক চিন্তাশীল মানুষদের সংস্পর্শে থাকার চেষ্টা করুন। এর ফলে করে আপনার ভিতরে ভালো কিছু করার অনুপ্রেরণা জাগবে।
অন্যের ক্ষতি করার মাঝে কোনো কৃতিত্ব বা অর্জন নেই। বরং অন্যের ছোট ছোট উপকারের মাঝেও অনেক বড় কৃতিত্ব ও অর্জন রয়েছে৷ যদি মানুষ বুঝতো।
পৃথিবীতে মানুষকে সবচেয়ে বেশি কষ্ট দেয় তার সবচেয়ে কাছের মানুষগুলো। পৃথিবীতে মানুষকে সবচেয়ে বেশি কাঁদায় তার সবচেয়ে প্রিয় মানুষগুলো।
দুটি মুহূর্তে মানুষ না চাইলেও আপনাআপনি কান্না চলে আসে। এর মধ্যে একটি মুহূর্ত হল- মানুষ যখন প্রচণ্ড আঘাত বা দুঃখকষ্ট পায়। আরেকটি মুহূর্ত হল- মানুষ যখন অনেক বড় কিছু অর্জন করতে পারে বা কষ্টের বিনিময়ে সফলতার দেখা পায়।
সবার জীবনে সফলতার কান্না নেমে আসুক
তুমি ধীরে চলছো নাকি দ্রুত চলছো; সেটা বড় কথা নয়। বরং তুমি যে গন্তব্যে পৌঁছাতে চলছো; সেই গন্তব্যে যথা সময়ে পৌঁছাতে পারবে কিনা; সেটাই বড় কথা।
কারণ, কেউ কেউ খুব ধীরে চলতে গিয়ে যথা সময়ে গন্তব্যে পৌঁছাতে পারে না। আবার কেউ খুব দ্রুত চলতে গিয়ে মাঝপথে হোঁচট খেয়ে আর সামনেই এগোতে পারে না।
তাই অন্যকে অনুসরণ-অনুকরণ করতে গিয়ে কিংবা অন্যের সাথে পাল্লা দিতে গিয়ে নিজেকে হতাশায় নিমজ্জিত করো না। বরং তুমি নিজেই ঠিক করো; তুমি কীভাবে নির্দিষ্ট সময়ে যথাযথভাবে গন্তব্য পৌঁছাতে পারবে। কারণ,  তোমার ধীরগতি কিংবা দ্রুতগতির চেয়ে বেশি গুরুত্বপূর্ণ হল তোমার গন্তব্যে পৌঁছাতে পারাটা।
কেউ একজন যদি আপনাকে পাত্তা না দেয়, তার জন্য সেই ব্যক্তি দায়ী নয়; এর জন্য বরং আপনি নিজেই দায়ী। কারণ, আপনি নিজেকে সেই উচ্চতায় নিয়ে যেতে পারেন নি বলেই আপনাকে পাত্তা দেয় না। তাই আপনাকে পাত্তা না দিলে, পাত্তা পাওয়ার জন্য উঠেপড়ে না লেগে বরং নিজের উচ্চতা বাড়ান। যেন, কেউ চাইলেই আপনাকে অবজ্ঞা করতে না পারে। প্রকৃতপক্ষে, জোর করে পাত্তা পাওয়া যায় না। পাত্তা পাওয়ার অবস্থা তৈরি করি নিতে হয়।
মানুষ কিন্তু মানুষের পিছনের ঘুরে না; মানুষ ঘুরে মানুষের অবস্থানের পিছনে। মানুষ কিন্তু মানুষকে পাত্তা দেয় না; মানুষ পাত্তা দেয় মানুষের অবস্থান আর পদমর্যাদাকে।
আমার জীবনের বাস্তব অভিজ্ঞতা থেকে আপনারদের সাথে কিছু শেয়ার করি-
আমি তখন খুব সম্ভবত ঢাকা বিশ্ববিদ্যালয়ে অনার্স থার্ড ইয়ারে পড়ি। আমার এক কাজিন অনার্স-মাস্টার্স শেষ করে দীর্ঘদিন বেকার। আমার মা একদিন তাদের বাড়িতে বেড়াতে গেলে, সে আমার মাকে বলল, "আন্টি, মিজানকে যে এতো কষ্ট করে পড়াচ্ছেন, কী লাভ হবে? দেশে তো চাকরি নাই। দেখেন না, আমি আজ অনেকদিন ধরে একটা চাকরি জন্য ঘুরে এখন পর্যন্ত একটা বড় চাকরি তো দূরের কথা, একটা ছোট চাকরিও পেলাম না!"
আমার মা পরবর্তীতে আমাকে একই কথা জিজ্ঞেস করলে, আমি উত্তরে বলেছিলাম, "আগে তো ভালোভাবে পড়াশোনা শেষ করি, তারপর দেখা যাবে কি করতে পারি না পারি। যদি ভালো করে পড়াশোনা করি আর কপালে যদি চাকরি থাকে, চাকরি একটা পাবোই ইনশাল্লাহ।"
সেদিন হয়তো আমার মা আমার কথায় আশ্বস্ত হলেও পুরোপুরি সন্তুষ্ট হতে পারেন নি।
এখানে বলে রাখি, আমি অনার্স সেকেন্ড ইয়ার থেকে একাডেমিক পড়ার পাশাপাশি বিসিএসের জন্য টুকটাক পড়তাম। যেহেতু মাকে বলেছিলাম, ভালোভাবে পড়াশোনা করলে চাকরি একটা পাবোই। তাই সেই দিনের পর থেকে আরো সিরিয়াসলি পড়াশোনা করতে লাগলাম।
এরই মাঝে অনার্স শেষ হলো। ৩৪তম বিসিএসের সার্কুলার দিল। আমি ও আমার কয়েকজন বন্ধু একসাথে বসে এপ্লাই করলাম।
৩৪তম পরীক্ষার প্রিলি পরীক্ষার ডেট তখনো দেয়নি।
জীবনের প্রথম চাকরি ইন্টারভিউ দিলাম এসিস্ট্যান্ট রিজিওনাল ম্যানেজার হিসেবে "মাই ওয়ান ইলেক্ট্রনিক্স"-এ বনানী হেড অফিসে। প্রায় ২০০জন চাকরি প্রার্থী থেকে তারা মোট ১৯ জনকে নিলো। আমি সেকেন্ড হলাম। কিন্তু ভার্সিটির বড় ভাই ও বাবা নিষেধ করলেন যেন এখনই প্রাইভেট চাকরিতে জয়েন না করি। না হয় আমার আমার যে স্বপ্ন বিসিএস ক্যাডার হওয়ার তা হয়তো পূরণ নাও হতে পারে। কারণ প্রাইভেট জবে ঢুকলে পড়ার সময় খুব একটা পাওয়া যায় না। তাছাড়া মাস্টার্সের রেজাল্ট খারাপ হতে পারে।
জীবনের প্রথম চাকরি পেলাম; মাকে শোনানোর পর মা খুশি হলেও অনেক খুশি হতে পারেন নি (কারণ মায়ের স্বপ্ন ছিল তাঁর ছেলে একজন বিসিএস ক্যাডার বা ব্যাংকার হবে) । কিন্তু আমি প্রাইভেট চাকরিতে যোগদান করবো কিনা এই নিয়ে সিদ্ধান্তহীনতায় ভুগছিলাম- জীবনে প্রথম চাকরির ইন্টারভিউ, আর প্রথম চাকরি সেটায় জয়েন করবো না?
অবশেষে একটা কঠিন সিদ্ধান্ত নিলাম। কপালে যা আছে, হবে; এতো তাড়াতাড়ি প্রাইভেট চাকরিতে জয়েন করবো না। সরকারি চাকরির জন্য আগে ভালো করে চেষ্টা করে দেখবো ভাগ্যে কী আছে। তারপর না হয় কোনো উপায় না থাকলে প্রাইভেট চাকরি করতেই যদি হয় করবো।
জীবনের প্রথম বিসিএস ৩৪তম। জীবনের বড় স্বপ্ন বিসিএস ক্যাডার হবো। ৩৪তম বিসিএস প্রিলি পরীক্ষার সিট পড়লো ঢাকা কলেজে। পরীক্ষার ঠিক আগ মুহূর্তে বার বার গলা শুকিয়ে আসছিল। হাত-পা কাঁপছিল। তবে প্রশ্ন হাতে পাওয়ার পর আসতে আসতে স্বাভাবিক অবস্থায় ফিরে এলো। শেষে দেখলাম জীবনের প্রথম বিসিএস প্রিলি পরীক্ষা ভালোই হলো।
আমার জীবনের প্রথম বিসিএসে প্রিলি, রিটেন, ভাইভা পাশ করলাম, কিন্তু কোনো ক্যাডার পেলাম না। নন-ক্যাডার পেলাম।
এর মাঝে পূবালী ব্যাংকে পরীক্ষা দিলাম। সিনিয়র অফিসার হিসেবে নিয়োগ পেলাম।
আমার স্পষ্ট মনে আছে, ১৩ এপ্রিল ২০১৬ সালের রাতে রেজাল্টা দেখার সাথে সাথে আমি আনন্দে কেঁদে ফেলাছিলান। রেজাল্ট দেখার পর প্রথম ফোনটা মাকে দিয়েছিলাম। আমি শুধু মাকে ফোনে এইটুকু বলতে পেরেছিলাম, "মা, আমি পূবালী ব্যাংকে সিনিয়র অফিসার হিসেবে চাকরি পেয়ে গেছি।" মা আমার কথা শোনার পর কান্না করতে লাগলেন। আমিও কান্না করছিলাম, কেউ আর কোনো কথা বলতে পারছিলাম না। কিছুক্ষণ পর আমি কথা বলতে না পেরে ফোন রেখে দিয়েছিলাম।
এরপর ৩৪তম বিসিএসে পিএসসি নন-ক্যাডার সেকেন্ড ক্লাস পোস্টে আমাকে সুপারিশ করল, যেহেতু আমি পূবালী ব্যাংকে সিনিয়র অফিসার হিসেবে ফার্স্ট ক্লাস জবে ছিলাম তাই সেকেন্ড ক্লাস জবে জয়েন করিনি।
একটা বিষয় খেয়াল করবেন, কেউ কোনো কোটা ছাড়াই অল্প পড়েও চাকরিত পেতে যায়, কেউ অনেক পড়েও টিকে না। আমার কেউ কেউ বার বার একটার পর একটা সরকারি চাকরি পায় আর ছাড়ে, কেউ আবার একটি সরকারি চাকরিও পায় না। আমার মতে, এর মূলে রয়েছে কৌশল ও পরিকল্পনা এবং ভালো করার তীব্র আকাঙ্ক্ষা। আপনি যখন প্রথমে একটা চাকরি পেয়ে যাবেন, এরপর দেখবেন একটার পর একটা চাকরি হয়ে যাচ্ছে। তখন কোনটা রেখে কোনটা করবে সেই নিয়ে চিন্তাই পড়ে যাবেন। তবে প্রথম চাকরি পাওয়াটা অনেক সময় অনেক কষ্টকর ও সময়সাপেক্ষ ব্যাপার।
কিন্তু আপনি যখন করে ফেলবেন তখন আর অসম্ভব মনে হবে না। তখন আপনার শুভাকাঙ্ক্ষী ও নিন্দুক সবাই আপনার প্রশংসা করবে এবং আপনাকে বাহবা দিবে।
মনে রাখবেন, সমাজে নানা প্রতিকূলতা থাকবেই। সমাজের সকল মানুষ যেমন এক নয়, সকলে মন-মানসিকতাও এক নয়। কেউ আপনার ভালো কাজে উৎসাহ দিবে, কেউ বা আবার নিরুৎসাহিত করবে। এটাই স্বাভাবিক আর এটাই আমাদের সমাজের বাস্তবতা। সবাই আপনার ভালো কাজে কিংবা স্বপ্ন পূরণে পাশে থাকবে এমন কখনো ভাববেন না। তবে আপনাকে আপনার লক্ষ্য পূরণে অটুট থাকতে হবে। লক্ষ্য পূরণে পরিশ্রম করতে হবে। পরিশ্রম কখনো বিফলে যায় না। আল্লাহ সব সময় সৎ পরিশ্রমীদের সাথেই থাকেন।
সকল সৎ পরিশ্রমীর জন্য শুভ কামনা রইল।
এদেশের অতি উৎসাহী মানুষগুলো যদি এইভাবে ফানুস আর আতশবাজি উড়িয়ে টাকাগুলো না পুড়িয়ে সেই টাকাগুলো দ্বারা গরিব মানুষগুলোকে শীতবস্ত্র কিনে দিত, সেই গরিব মানুষগুলো কতই না খুশি হত!
গরিব মানুষের মুখে অকৃত্রিম হাসিগুলো কি ফানুস আর আতশবাজির কৃত্রিম আলো থেকেও কম?
অথচ এই শীতের কষ্টের মাঝে কত মানুষ শীতবস্ত্রের অভাবে ঘুমাতে পারছেন না। ভালো কাজের মাঝে কি আনন্দ নেই?
আমি যে  প্রাইমারি স্কুলে পড়ালেখা করেছিলাম, দীর্ঘ প্রায় ২১ বছর পর সেই স্কুল দেখতে গেলাম ২০২২ সালের প্রথম দিনে। প্রাইমারি স্কুল থেকে সার্টিফিকেট নিয়ে আসার পর আর কখনো সেই স্কুলের ভিতরে যাওয়া হয়নি।
স্কুলের বর্তমান প্রধান শিক্ষিকা আমার পরিচয় জেনে আবেগ আপ্লুত হয়ে পড়েন। বলেলেন, "আপনি আরও আগে আসেননি কেন? আপনি আরও আগে আসলে আরও ভালো হত। আমরা স্টুডেন্টদের আপনার কথা বলে আরও বেশি অনুপ্রাণিত করতে পারতাম।"
ভালো কাজ করার মাঝেও তো আনন্দ রয়েছে।
সফল হতে চাইলে আগে নিজের ভিতরে আগুন জ্বালো। যে আগুন তোমাকে অবহেলার। যে আগুন তোমাকে ঘৃণার। যে আগুন তোমাকে আপমানের সেই আগুন জ্বালো; যে আগুন সকল অবহেলা, ঘৃণা আর অপমানকে জ্বলেপুড়ে ছারখার করে দিবে। যে আগুন তোমাকে ঘুরে দাঁড়াতে পথ দেখাবে। যে আগুন তোমাকে নতুন করে বাঁচতে শেখাবে।
ইংরেজি নববর্ষ নিয়ে অতিরিক্ত মাতামাতি করতে গিয়ে আতশবাজি আর ফানুস উড়াতে গিয়ে দেশের বিভিন্ন স্থানে যে ভয়াবহ অগ্নিকাণ্ডের ঘটনা ঘটেছে, তার দায়ভার কে নিবে?
ইংরেজি নববর্ষ কি আমাদের সংস্কৃতির অংশ? ইংরেজি নববর্ষে কেন আতশবাজি ফোটাতে হবে? কেন ফানুস উড়াতে হবে?
যারা বিদেশি অসংস্কৃতির চর্চা করতে গিয়ে দেশের মানুষের জীবন ও সম্পদ বিপন্ন করেছেন, তাদের আইনের আওতায় এনে দৃষ্টান্তমূলক বিচার হওয়া উচিৎ। এবং ইংরেজি নববর্ষকে কেন্দ্র করে সব ধরনের আতশবাজি ফোটানো এবং ফানুস উড়ানো নিষিদ্ধ করা উচিৎ।
তুমি চাইলে তোমার অতীতকে বদলাতে পারবে না। কিন্তু তুমি চাইলে তোমার ভবিষ্যতকে বদলে দিতে পারো পরিশ্রমের মাধ্যমে। তাই অতীত নিয়ে আফসোস করে দুশ্চিন্তা আর হতাশা নয়; বরং ভবিষ্যতকে সুন্দর করতে লক্ষ্যকে ঠিক রেখে পরিকল্পনা অনুযায়ী বর্তমানে কাজ করতে থাকো। ভবিষ্যৎ একদিন সুন্দর হবেই, ইনশাআল্লাহ।
জীবনে যদি সফল হতে চাও, তোমার কী নেই সেটা ভেবে হতাশ হয়ো না; বরং তোমার যা আছে, তা কীভাবে পুরোপুরি কাজে লাগিয়ে সফল হওয়া যায়, সেটা নিয়ে ভাবো
প্রতিদিন রাতে ঘুমানোর আগে অন্তত  একবার ভেবে দেখো- তোমার স্বপ্ন ছোঁয়ার জন্য আজ যতটুকু পথ হাঁটার কথা ছিল; ততটুকু পথ হেঁটেছো কিনা?
জিবুতির পর বিদেশে চীন তাদের দ্বিতীয় সামরিক ঘাঁটি স্থাপন করতে যাচ্ছে- মধ্য আফ্রিকার দেশ নিরক্ষীয় গিনিতে। যার অন্য নাম- ইকোয়েটোরিয়াল গিনি। এটি আটলান্টিক মহাসাগরের অবস্থিত।
এর মাধ্যমে চীন প্রথমবারের মতো আটলান্টিক মহাসাগরের সামরিক ঘাঁটি স্থাপন করতে যাচ্ছে। নিরক্ষীয় গিনির রাজধানীর নাম- মালাবো।
চীনের সাথে পাল্লা দিয়ে ভারত বিদেশের মাটিতে তাদের প্রথম সামরিক ঘাঁটি স্থাপন করতে যাচ্ছে পূর্ব আফ্রিকার দেশ- সিচেলিসে। সিচেলিস ভারত মহাসাগরের অবস্থিত। সিচেলিসের রাজধানী হল- ভিক্টোরিয়া।
আর বিসিএস এর বা অন্য কোনো সরকারি চাকরির আবেদনের স্বাক্ষর  ভিন্ন হলে কি সমস্যা হবে? বিসিএস এর আবেদনের সময় বা সরকারি চাকরির আবেদনে সময় কি প্যাঁচানো স্বাক্ষর দিতে হয়?
অনেকেই এই বিষয়টি নিয়ে অনেক সময় প্রশ্ন করেছেন। আবার অনেকে দেখি এই বিষয়টা নিয়ে দুঃশ্চিন্তায় ভুগছেন।
২০০৩ সালের ২০  মার্চ মাসে "ইরাকের কাছে প্রাণঘাতী পারমাণবিক অস্ত্র আছে"- এমন অভিযোগ তুলে "Operation Iraqi Freedom" নাম দিয়ে একটি স্বাধীন ও সার্বভৌম রাষ্ট্রে হামলা চালানোর পর বিশ্ব পুরোপুরি অস্থিতিশীল হয়ে পড়ে এবং ইসলামের অনুসারীদের নানাভাবে হেনস্তা করা হয়; যা এখনো চলমান।
তবে, ইরাকের স্বাধীন মানুষ যুক্তরাষ্ট্রকে বলেনি "আমাদের স্বাধীনতা দাও"। তারপরও "Operation Iraqi Freedom" নাম দিয়ে একটি স্বাধীন দেশের নাগরিকদের ওপর অবৈধ হামলা চালানো হয়। যদিও, ইরাকের পাশ্ববর্তী দেশ ফিলিস্তিন স্বাধীনতা চাইলেও, আমেরিকা এখন পর্যন্ত সেটা দেয়নি। বরং, উলটো ফিলিস্তিনের মাতৃভূমিতে অবৈধ দখলদার ইসরায়েলের পক্ষ নিয়েছে।
সবচেয়ে মজার বিষয় হলো জর্জ ডব্লিউ  বুশ শেষ পর্যন্ত প্রমাণ করতে পারেনি যে "ইরাকে প্রাণঘাতী অস্ত্র" রয়েছে। ইরাকে সে অবৈধ যুদ্ধে প্রায় ২০ লাখ নিরপরাধ মানুষ প্রাণ হারায় এবং আরো লক্ষ লক্ষ মানুষ আহত হয় ও বাস্তুচ্যুত হয়।
এবং গত ১৭ বছর ধরে ইরাক অস্থিতিশীল এবং প্রতিনিয়ত এখনো মানুষ প্রাণ হারাচ্ছে। এই ইরাক আর কখনো স্থিতিশীল হবে কিনা কেউ নির্দিষ্ট করে বলতে পারছে না বা বলার সুযোগও নেই। অথচ, তেল সমৃদ্ধ এই ইরাক একসময় এতোটাই স্থিতিশীল ছিল যে, বাংলাদেশ থেকে অনেক মানুষ সেখানে কাজ করতে যেত।
তাহলে ইরাকে লাখ লাখ নিরপরাধ মানুষ হত্যার বিচার হবে কি? এই অবৈধ  যুদ্ধ যারা বাধিয়েছেন, গণহত্যা ও মানবাধিকার লঙ্ঘনের জন্য তাদের কি বিচার হবে?
প্রাইমারী স্কুল জী্বনের সব বন্ধু-বান্ধবীদেরকে আজ ভীষণ ভীষণ মনে পরতেছে। ভালো থাকুক সব বন্ধুরা।
ঢাবি মেডিকেল সেন্টারের চিকিৎসাসেবা বাজে, এটা এতোদিন জানতাম কিন্তু অবস্থা এতোটা ভয়াবহ কল্পনাও করিনি।  
জ্বরের জন্য ডাক্তার দেখিয়ে ফিরছি- দেখলাম, সদ্য মেডিকেল সেন্টারে  আসা একটা মেয়ে অজ্ঞান হয়ে পড়ে গেলো। তার সাথে থাকা ছেলেটি কিংকর্তব্যবিমূঢ়, আমরা যারা উপস্থিত, তারাও।
মেয়েটির নিঃশ্বাস নিতে সমস্যা হচ্ছিল, নীমিলিত চোখে, মুখে যন্ত্রণার চিহ্ন পরিস্ফুট। 
আবারও বলছি, আমরা তখন ঢাবি মেডিকেল সেন্টারেই। 
দৌড়ে উপরে গিয়ে দেখি, সেখানে কেউ নেই, সবাই নিচে চলে গেছে। 
নিচে থাকা মেডিকেল স্টাফদের জিজ্ঞেস করলাম, “ডাক্তার কোথায়?”
“এখন নেই!”
“উপরে অক্সিজেনের ব্যবস্থা নেই?”
বলল, “স্ট্রেচার নেই। উপরে নিয়ে যাবেন কীভাবে? একটা থাকে এম্বুলেন্সে, সেটা এখন কলে গেছে!”
“উপরে নিয়ে গিয়ে অক্সিজেন দেয়ার কোন ব্যবস্থা নেই? অক্সিজেন নিচে এনে দেয়া যাবে না?”
“যে এসব করে, সে এখানে নেই। আপনারা অন্য ব্যবস্থা করেন!”
হতবুদ্ধি হওয়া ছাড়া আর উপায় ছিল না আমাদের। 
মেয়েটির অবস্থা তখন ভয়াবহ- নিঃশ্বাস পর্যন্ত নিচ্ছিল না তখন। হাতপা ঠাণ্ডা হয়ে এসেছে। 
বাধ্য হয়ে তখন তাকে রিক্সায় করে ঢামেকে নিয়ে যাই আমরা। সেখানকার বিড়ম্বনার কথা আর বলব না- তবে ঢামেকের স্টাফ আর চিকিৎসকেরা ছিল যথেষ্ট সহানুভূতিশীল। 
তাদের একজনের বলা একটা কথা শুধু আমার কানে লেগে আছে। 
“আরেকটু আগে আনতে পারলেন না? আরেকটু লেট হলেই তো অবস্থা খারাপ হয়ে যেত। আপনাদের মেডিকেলে অক্সিজেন দেয়ারও ব্যবস্থা নেই?”
প্রশ্নটা আমারও। ঢাবি মেডিকেলের ভেতরে অজ্ঞান হয়ে যাওয়া এক শিক্ষার্থীর জন্য সামান্য প্রাথমিক চিকিৎসাটুকু পাওয়া গেলো না!
স্টাফরাও ছিল নির্বিকার- তারা মেয়েটাকে রিক্সায় তুলতে পর্যন্ত সাহায্য করেনি। ঢাবি মেডিকেলে এতো সিরিয়াস রোগী কতজন যায় যে বারংবার দেখতে দেখতে তারা হয়ে গিয়েছে অনুভূতিশূন্য? একজন ডাক্তার সেখানে তখন ছিল, যে আমাকে দেখেছে, তাকে জানানোর পর্যন্ত প্রয়োজন বোধ করেনি ওরা!
মেয়েটি সুস্থ্য আছে এখন, কিন্তু তার কিছু হয়ে গেলে কী জবাব দিত প্রশাসন? 
অন্তত ৪০ হাজার শিক্ষার্থী নিজের এলাকা ছেড়ে, একদম আত্মীয়হীন পরিবেশে ঢাকায় এসে থাকছে। হলে থাকছে গণরুমে, বারান্দায়। যারা একটু সিনিয়র, তারাও থাকে ৮ জনের রুমে। সারাজীবন ঢাবি ঢাবি করে মুখের ফ্যানা তুলে অনেক স্বপ্ন নিয়ে যারা ভর্তি হই, তারা একটু খোলা হাওয়া বুক ভরে নেয়ার সুযোগটুকুও পাই না। 
আমাদের জন্য চিকিৎসার ব্যবস্থাটুকু অন্তত করুন। ৪০ হাজার শিক্ষার্থীর জন্য কেন থাকবে মাত্র একটা এম্বুলেন্স? কেন ভার্সিটি মেডিকেলে তাৎক্ষণিক পাওয়া যাবে না একটা স্ট্রেচার? আর আত্মীয়বান্ধবহীন এই পরিবেশে আমরা কি মেডিকেল স্টাফদের কাছেও একটু সহানুভূতি আশা করি না? তাদের এই নির্বিকারত্বের কারণটা কী? শিক্ষার্থীদের জীবনের এতটুকু মূল্যও নেই?
ঢাবিতে নতুন নতুন বিল্ডিং উঠছে কর্মচারীদের জন্য। অথচ কথিত দেশসেরা বিশ্ববিদ্যালয়ের শিক্ষার্থীরা চিকিৎসা পর্যন্ত পাচ্ছে না। কোটি কোটি টাকা তো বাজেটে আসছে- অসুস্থ পরিবেশে থাকা এইসব শিক্ষার্থীদের চিকিৎসার জন্য করা হচ্ছে না কিছুই। করোনার আগে যেমন ছিল, চিকিৎসাব্যবস্থা এখনো আছে তেমনই- অচল, অকেজো, নাপাসর্বস্ব। করোনার প্রাদুর্ভাব তো আনুপাতিক হারেই বাড়ছে। এই অবস্থায় এমন জরুরি মূহুর্তের জন্য ঢাবি প্রশাসন কতটুকু প্রস্তুত? 
এখনো চোখে ভাসছে মেয়েটির যন্ত্রণাক্লিষ্ট মুখ আর শুনতে পাচ্ছি, ঢামেকের স্টাফটি বলছে, “আপনাদের ভার্সিটির মেডিকেলে অক্সিজেন দেয়ার ব্যবস্থাও নেই? আর একটু লেট হলেই তো... "
শাবিপ্রবিতে ক্যাম্পাস বন্ধ ও হলত্যাগের সিদ্ধান্ত প্রত্যাখ্যান করেছেন সাধারণ শিক্ষার্থীরা। ভিসি ফরিদ উদ্দিনের পদত্যাগের দাবিতে আন্দোলন চলমান। " যেই ভিসি ছাত্র মারে সেই ভিসি চাই না" স্লোগানে মুখরিত ক্যাম্পাস।
আমার একজন ছাত্র রাজীব 'বিসিএস' পরীক্ষায় উত্তীর্ণ হয়ে প্রশাসন ক্যাডার পেলো। রাজীবকে জব নিয়ে জিজ্ঞেস করতেই সে বললো:-
"স্যার, এডমিন কেয়ার-ই সেরা, আমিই সবার থেকে ভালো করেছি"
আমার আরেকজন ছাত্র সজল 'BUET' থেকে পাশ করলো। তাকে জিজ্ঞেস করলাম:-
"বিসিএস দিবে কিনা"?
সজল বিসিএস-এর কথা শুনে উড়িয়ে দিল।
সে আমাকে বললো:
"স্যার বিসিএস-ই যদি দিতে হয় এতো কষ্ট করে
বুয়েট এ ইঞ্জিনিয়ারিং পড়লাম কেন?"
সজলের কাছে বিসিএস-এর মূল্যই নেই!
আমার আরেকজন ছাত্র সাব্বির জুডিশিয়াল সার্ভিস পরীক্ষা দিয়ে 'সহকারী জজ' বা 'জুডিশিয়াল ম্যাজিস্ট্রেট' হয়েছে।  সাব্বিরকে জব নিয়ে জিজ্ঞেস করতেই সে  বললো:-
"স্যার, কিছু মনে করবেন না, যেটা বাস্তব সত্য সেটাই বলছি, আপাত দৃষ্টিতে আমিই পৃথিবীর সেরা জব হোল্ডার! বর্তমান বা সাবেক প্রধানমন্ত্রী, মন্ত্রী, এমপি, বড়বড় রাজনৈতিক, বড়বড় ব্যবসায়ী এবং বড়বড় আমলাদের বিরুদ্ধেও যদি মামলা হয়, তবে আমার কোর্টে তারা আমাকে স্যার বলতে হবে"
অথচ কিছুদিন আগে আমার আরেকজন ছাত্র মাসুম জুডিশিয়াল সার্ভিস পরীক্ষা দিয়ে "সহকারী জজ" বা "জুডিশিয়াল ম্যাজিস্ট্রেট" হয়েছিল। জয়েন করার কিছুদিন পরই সে চাকুরি ছেড়ে দেয়। তারপর মাসুম আইনের শিক্ষক হিসেবে জগন্নাথ বিশ্ববিদ্যালয়ে জয়েন করে। একদিন ধানমন্ডিতে মাসুমের সাথে দেখা হতেই প্রফেশন নিয়ে কথা উঠতেই সে আমাকে বললো:-
"স্যার, নিজে জজ হওয়ার থেকে জজ বানানোটা বেশি সম্মানের। বর্তমানে আমি জুডিশিয়াল সার্ভিস পরীক্ষার "সহকারী জজ" নিয়োগের ভাইবা বোর্ডে  থাকি, তাছাড়া 
লিখিত পরীক্ষার খাতা মূল্যায়ন এবং প্রশ্নপত্র প্রনয়নেও প্রায়ই থাকি"
কয়েকদিন আগে আমার একজন ব্যবসায়ী বন্ধু, চট্টগ্রাম বিশ্ববিদ্যালয়ে একই ব্যাচের অর্থনীতির ফারুকের সাথে ফার্মগেটে দেখা হলো। আমি ফারুকের সাথে কৌতুহলী মানসিকতা থেকে প্রফেশন প্রসঙ্গে কথা বলি। বিভিন্ন কথার ফাঁকে, ফারুক একথা সেকথার পর আমাকে বললো:
"বন্ধু, কিছু মনে করিসনা, আমার দৃষ্টিতে চাকুরিজীবীরা হচ্ছে চাকর। এ জাতীয় পেশায় স্বাধীনতা নেই। অপরদিকে আমাদের পেশায় স্বাধীনতা অনেক। অনেকেই আমাদের আন্ডারে চাকুরী করে। সেই দিক দিয়ে আমাদের পেশাই সেরা। দেশের অর্থনীতিতে আমাদের অবদানই বেশি। আমাদের কাউকে স্যার বলতে হয়না। বরং অন্যরা আমাদের স্যার বলতে বলতে মুখে ফেনা তুলে ফেলে। তাছাড়া ব্যবয়ায়ীদের সন্তানেরা যতটা স্বাচ্ছন্দ্য পায়,অন্য প্রফেশনালিস্টরা তা চিন্তাও করতে পারেনা। তাই আমাদের প্রফেশনই সেরা!"
বন্ধু ফারুকের কথায় থ হয়ে গেলাম!
ভাবছি তাহলে সেরা কে?
কয়েকদিন আগে আমার পিএইচডি সুপারভাইজার, উনি গণিতের একজন সিনিয়র প্রফেসর, স্যারকে  জিজ্ঞেস করেছিলাম:-
"স্যার, কোন প্রফেশনটা বেশি সম্মানের"?
স্যার বললেন:-
"সম্মান যে কার বেশি এটা বলা খুব মুশকিল। পদমর্যাদার দিকে একজন সচিব একজন ডাক্তারের থেকে উপরে। আবার ঐ সচিবের ছেলেটা যখন এইচএসসি পাশ করে তখন ঐ সচিবও চায় তার ছেলে যেন ডাক্তারিতে চান্স পায়"
স্যার আরও বললেন:-
"আসল কথা হচ্ছে, এক পেশার সাথে অন্য পেশার কখনও তুলনা করতে নেই। পৃথিবীতে প্রত্যেকটা সৎ পেশা সম্মানের। যাদের মূলত সুশিক্ষার অভাব ও মানবিক মূল্যবোধের অভাব রয়েছে তারাই তুলনা করে। তারাই বিতর্ক করে, 'আপেল ভালো, নাকি কমলা? সাগর? নাকি পাহাড়? গাড়িতে চড়া উচ্চ মানের, না প্লেনে-ইত্যাদি"
স্যারের সাবলীলভাবে বলা কথায় মুগ্ধ হয়ে গেলাম।আমি আমার প্রশ্নের উত্তর পেয়ে গেলাম।
খবরে দেখলাম, শাহজালাল ইউনিভার্সিটিতে সংঘর্ষ। বিশ-পঁচিশজন স্টুডেন্ট আহত। পুলিশ স্টুডেন্টদের পিটিয়েছে। 
এই খবরটা পড়ার ঠিক আগ মুহূর্তে একটা রিপোর্ট পড়ছিলাম—দুনিয়াতে কোন দেশ সবচেয়ে বেশি মানসম্পন্ন পিএইচডি তৈরি করে। —সে দেশটা হলো আমেরিকা। 
আমেরিকার আড়াইশো বছরের ইতিহাসে, তাদের ইউনিভার্সিটিতে এই রকম ছাত্র-পুলিশ দাঙ্গা-হাঙ্গার খবর খুঁজে পাইনি। ভিসিকে দৌঁড়ানো, পুলিশ ডেকে ছাত্রদের পেটানো—এইসব খবর দুনিয়ার কোন সভ্য দেশের বিশ্ববিদ্যালয়ে হয় না।
আমেরিকার শিক্ষাঙ্গনে সন্ত্রাসী হামলা হয়। কিন্তু পুলিশকে ডেকে নিয়ে ছাত্র পেটাতে আদেশ দেয়া হয় না। কিংবা এমন ভিসি বা শিক্ষক নিয়োগ দেয় না, যারা শিক্ষার্থীদের সুখ-দুঃখ দেখে না। ছাত্রদেরকে রাজনীতিতে ঠেলে দেয়া হয় না। শিক্ষকরা বসে বসে নেতার নিতম্ব লেহন করে না। সারাদিন রাজনীতি নিয়ে সময় ব্যায় করে না। ওদের সরকারগুলো বিশ্ববিদ্যালয়ের তরুণদের নিয়ে রাজনীতির খেলা খেলে না।
দুনিয়ার ইউনিভার্সিটিগুলোতে জ্ঞান চর্চা হয়। গবেষণা হয়। জগত বদলে দেয়া মানুষ তৈরির নিরন্তর চেষ্টা করা হয়। জাত-ধর্ম-জাতীয়তা ভুলে মানুষকে গড়ে তোলার কাজে ব্যস্ত ওরা। বছর বছর কি করে প্রতিষ্ঠানের মান ও গৌরব বৃদ্ধি করা যায়—সেই চেষ্টায় অবিরাম কাজ করে ছাত্র-শিক্ষকরা। 
সেসব প্রতিষ্ঠানের তরুণরা যখন মাথা নিচু করে ঘন্টার পর ঘন্টা ভাবছে, কৃত্রিমবুদ্ধিমত্তা নিয়ে কাজ করছে, জগৎখ্যাত আইডিয়া তৈরি করছে, মহাকাশের যান ডিজাইন করছে—আমাদের তরুণদের আমরা তখন ঠেলে দিয়েছি রাজনীতি করতে। তাদেরকে বাধ্য করছি জীবনের সবচেয়ে প্রোডাক্টিভ সময়কে তুচ্ছ কাজে ব্যায় করতে। 
অশ্লীল, অসভ্য, নোংরা সমাজ ছাড়া এগুলো কোথাও হয় না।
ভর্তি প্রক্রিয়ার সব কার্যক্রম শেষ করেই বাড়ির উদ্দেশ্যে রওনা দিলাম। কারণ একটাই আর বেশিদিন নিজের গ্রামের বাড়িটা বর্তমান ঠিকানা থাকবে না।তখন তা শুধু স্থায়ী ঠিকানার জায়গায় ই লিখা হবে!
এবার বাড়িতে আসার পর থেকে আম্মু সবসময় ভালো ভালো খাবার প্রতিবেলায় রান্না করছে।হয়তো ভাবছেন ছেলেটা তো কিছুদিন পর চলেই যাবে এখন নাহয় প্রতিদিন ভালো খাবার ই রান্না করি।আর আমার খেতে বসলে বার বার একটা প্রশ্নই মনে আসে জানি না ঠিক কতদিন পর আবার আম্মুর হাতের রান্না খেতে আসতে পারব!
'নাম প্রকাশে অনিচ্ছুক '
চাকরির বাজারে রেজাল্টের চেয়ে স্কিল সেটের গুরুত্ব বেশি। 
তুমি যদি কম্পিউটারে খুব দ্রুত বাংলা ও ইংরেজি টাইপ করতে পারো—সেটা একটা স্কিল। ইউনিভার্সিটি কিন্তু তোমাকে এটা শিখায়নি। কিন্তু চাকরিতে এটাই গুরুত্বপূর্ণ।
তুমি যদি ভালো ই-মেইল লিখতে পারো—সেটা একটা স্কিল। তোমার ডিপার্টমেন্টে কি এই বিষয়ক কোর্স ছিলো? —ছিলো না। কিন্তু চাকরিতে এটা গুরুত্বপূর্ণ।
তোমার যদি কমিউনিকেশন স্কিল থাকে তাহলে তোমার চাকরি পাওয়া সহজ হবে। ইউনিভার্সিটি কিন্তু তোমাকে এটা শেখায়নি।
তুমি যদি ভালো প্রেজেন্ট করতে পারো, তাহলে তোমার চাকরি পাওয়া সহজ হবে।
তোমার যদি কুইক লার্নিং এবিলিটি থাকে, তাহলে চাকরিতে তোমার প্রমোশন সহজ হবে। তোমার যদি টিম ওয়ার্ক এবিলিটি থাকে, প্রবলেম সলভিং এবিলিটি থাকে তাহলে চাকরিতে ক্যারিয়ার দ্রুত গ্রো করবে। এই স্কিলগুলো কিন্তু ইউনিভার্সিটিতে শেখানো হয় না।
এমন বহু স্কিল আছে, যেটা ইউনিভার্সিটি তোমাকে শেখাবে না। বিশেষ করে বাংলাদেশের ইউনিভার্সিটিগুলো মোটা দাগে একটা সনদ দেয়া ছাড়া তেমন বড়ো কোন ভূমিকা রাখে না। চাকরির বাজারের কোন স্কিল সেটই শেখায় না। এমন কি বিষয়ভিত্তিকও যে স্কিলসেটগুলো আছে, সেগুলোও ভালো করে শেখানো হয় না। কারণ চাকরির বাজারের সাথে বিশ্ববিদ্যালয়ের পাঠ-পরিক্রমার সমন্বয় খুবই কম। 
সুতরাং তুমি যদি শুধুমাত্র রেজাল্টের উপর ভিত্তি করে চাকরির জন্য অপেক্ষা করো, তাহলে সে অপেক্ষা দীর্ঘ হবে। তোমাকে স্কিল সেট ডিভেলপ করতে হবে। সে দায়িত্ব তোমার নিজেরই। এই প্রতিযোগিতার বাজারে স্কিল সেট ছাড়া শুধুমাত্র রেজাল্ট দিয়ে খুব বেশিদূর যাওয়া যায় না। এটা প্রুভেন
ভর্তি হওয়ার আগেঃ   ভাইয়া আমি জীবনে প্রচুর পড়াশোনা করতে চাই, গবেষণা করে আইনস্টাইন/নিউটনের পাশে নিজের নাম লেখাতে চাই ইত্যাদি ইত্যাদি।  
ভর্তি হওয়ার কিছুদিন পর  ১/২ সেমিস্টার পরীক্ষা আসার সময়ঃ   ভাইয়া তিন বিষয়ে ফেল করলে কি, আমি পরবর্তী সেমিস্টারে উঠতে পারবো
আসন সংখ্যায় বড় পরিবর্তন আসছে ব্যবসায় শিক্ষা অনুষদের বিভাগগুলোতেও। অনুষদটির নয়টি বিভাগের মধ্যে আটটিতেই আসন সংখ্যা কমানোর সুপারিশ করেছে ডিনস কমিটি। এর মধ্যে ম্যানেজমেন্ট, অ্যাকাউন্টিং অ্যান্ড ইনফরমেশন সিস্টেমস, মার্কেটিং ও ফাইন্যান্স—এ চারটি বিভাগের প্রতিটিতেই আসন সংখ্যা ১৮০ থেকে কমিয়ে ১৫০ নির্ধারণের সুপারিশ করা হয়েছে। আর ম্যানেজমেন্ট ইনফরমেশন সিস্টেমস, ইন্টারন্যাশনাল বিজনেস ও ট্যুরিজম অ্যান্ড হসপিটালিটি ম্যানেজমেন্ট—এ তিন বিভাগের প্রতিটিতে ১১৫ থেকে কমিয়ে ১০০ করার কথা বলা হয়েছে। এছাড়া ব্যাংকিং অ্যান্ড ইন্স্যুরেন্স বিভাগের আসন ১৫০ থেকে কমিয়ে ১০০ করার সুপারিশ এসেছে। অন্যদিকে বাকি থাকা অর্গানাইজেশন স্ট্র্যাটেজি অ্যান্ড লিডারশিপ বিভাগে ৩৫ থেকে বাড়িয়ে ৫০ করা হচ্ছে। ব্যবসায় শিক্ষা অনুষদে বর্তমানে আসন রয়েছে ১ হাজার ২৫০টি।
যেরকম নাটকীয় ঘটনার মধ্য দিয়ে ঢাকা বিশ্ববিদ্যালয় প্রতিষ্ঠিত হয়েছিলো, খুব সম্ভবত পৃথিবীর আর কোনো বিশ্ববিদ্যালয়ের ক্ষেত্রে এমনটি ঘটেনি। বর্ণ হিন্দু থেকে শুরু করে কিছু কিছু মুসলমানও চাননি ঢাকায় একটি বিশ্ববিদ্যালয় প্রতিষ্ঠিত হোক!
কলকাতার হিন্দু এলিটরা ছিলো এদিক থেকে সবচেয়ে এগিয়ে। তারা লর্ড হার্ডিঞ্জের কাছে ১৮ বার স্মারকলিপি পাঠায় এই মর্মে যে, ঢাকায় যেনো কোনো বিশ্ববিদ্যালয় প্রতিষ্ঠিত না হয়। 
ঢাকায় একটি বিশ্ববিদ্যালয় প্রতিষ্ঠার প্রশ্ন উঠে বঙ্গভঙ্গ রদের কাউন্টার রি-অ্যাকশন হিশেবে। ১৯০৫ সালে বঙ্গভঙ্গ কার্যকর হলে পূর্ববঙ্গের মুসলিমরা বঙ্গভঙ্গের মধ্যে আশার সঞ্চার দেখে। অন্যদিকে বঙ্গভঙ্গ কার্যকর হওয়ায় পশ্চিম বঙ্গের হিন্দু জমিদারশ্রেণী ক্ষেপে যায়। তারা বিভিন্ন সভা-সমিতি করে প্রতিবাদ জানায়। ‘জমিদার’ রবীন্দ্রনাথ ঠাকুর এই সময় ‘রাখী বন্ধন’ উৎসবের ডাক দিয়ে হিন্দু-মুসলিম ভ্রাতৃত্বের আহ্বান করেন। 
ব্রিটিশ সরকার প্রতিবাদের মুখে বঙ্গভঙ্গ রদ করতে বাধ্য হয় ১৯১১ সালে। এখন আবার মুসলিমরা অসন্তুষ প্রকাশ করে। বঙ্গভঙ্গের ফলে তাদের ঘরে যে আশার প্রদীপ জ্বলেছিলো, বঙ্গভঙ্গ রদের সাথে সাথে তা দপ করে নিভে যায়। বঙ্গভঙ্গ রদের ‘ক্ষতিপূরণ’ হিশেবে পূর্ববঙ্গের মুসলিম নেতৃবৃন্দ ব্রিটিশ সরকারের কাছে বিভিন্ন দাবি উত্থাপন করে। 
১৯১২ সালের ৩১ জানুয়ারি লর্ড হার্ডিঞ্জের সাথে ঢাকার নবাব সলিমুল্লাহ, নওয়াব সৈয়দ আলী চৌধুরী, এ কে ফজলুল হক দেখা করেন। বঙ্গভঙ্গ রদের প্রতিক্রিয়া হিশেবে তাঁরা ঢাকায় একটি বিশ্ববিদ্যালয় প্রতিষ্ঠার দাবি জানান [১]। পূর্ববঙ্গের অনগ্রসর মুসলিম জনগোষ্ঠীর উচ্চশিক্ষার জন্য কেনো একটা বিশ্ববিদ্যালয়ের প্রয়োজন সেটার স্বপক্ষে তারা যুক্তি দেখান।
পূর্ববঙ্গের মুসলিমদের উচ্চশিক্ষার জন্য যে বিশ্ববিদ্যালয় প্রতিষ্ঠিত হয়েছিলো, সেই বিশ্ববিদ্যালয়ে হিজাবীদের সংখ্যা, মাদ্রাসায় পড়ুয়া শিক্ষার্থীদের সংখ্যা বেড়ে যাওয়ায় যারা উদ্বিগ্নতা প্রকাশ করেন, তারা কি আদৌ এই বিশ্ববিদ্যালয়ের জন্মের ইতিহাস জানেন? 
ঢাকা বিশ্ববিদ্যালয় প্রতিষ্ঠায় যারা ভূমিকা রেখেছিলেন, সেই নবাব পরিবার, শেরে বাংলা এ. কে. ফজলুল হক, ডব্লিউ. এ. টি. আচির্বল্ড থেকে শুরু করে কিরশোরীলাল চৌধুরী, আনন্দচন্দ্র রায় প্রমুখকে শ্রদ্ধাভরে স্মরণ করছি।
সকল ১০.৩০। গন্তব্য,রামপুরা ডিজিল্যাব হসপিটাল। হল থেকে বেরিয়ে টিএসসি হয়ে দোয়েল চত্বরের সামনে এসে চারদিকে চোখ বুলালাম। উদ্দেশ্য রামপুরা যাওয়ার বাসের সন্ধান। পাশে ইয়া বড় এক ছাতার নিচে তিন জন ট্রাফিক পুলিশ। একজন তরুণ, একজন বাবার বয়সী ও অপর জন প্রথম জনের থেকে বছর দুয়েক বড়। তরুণ ট্রাফিক পুলিশ পত্রিকায় চোখ বুলাচ্ছে। তরুণ হিসেবে আমি তাঁর কাছে গিয়েই বললাম,"রামপুরা যাওয়ার বাস কোথায় পাব?" "আমি নতুন", ওনার কাছে জিজ্ঞেস করেন। আমি ওই বাবার বয়সী ট্রাফিক পুলিশের কাছে যেয়ে দেখলাম তিনি হালকা ঘুমের ঘোরে। বললাম,আঙ্কেল রামপুরা যাওয়ার বাস? তিনি আমার দিকে তাকিয়ে বলল এখন কি কাজ, রামপুরা? হাসপাতালে যাব একটা রিপোর্ট এর জন্য, আমি বললাম। তিনি আস্তে করে আমার ডান হাতটা ধরলেন ও বললেন সচিবালয়ের রাস্তা ধরে সোজা জিরো পয়েন্ট সেখান থেকে বাস পাবেন। ধন্যবাদ আঙ্কেল। পড়াশুনা কোথায় করেন?এ...ই বিশ্ববিদ্যালয়।ও তাইলে ও তুমি ভালো ছাত্র। শোন বাবা তোমার প্রতি আমার দুইটা দাবি।
বলেন আঙ্কেল।
দাবি দুটো সে চার বার বললো। বলেই আনমনে বলতে লাগলো বাবা মা অনেক আশা নিয়ে বেঁচে আছে, বাচ্চা।
জ্বি, আঙ্কেল ধন্যবাদ, আমি যাই তাহলে।
হুম,সোজা সচিবালয়ের রাস্তা ধরে জিরো পয়েন্ট।
ট্রাফিক পুলিশ মানেই যে বিরক্তির কারণ তা কিন্তু নয় অনেকেই সঠিক গাইডলাইন।
৮৯ বছর বয়সে পিএইচডি করা কোন স্বাভাবিক মানুষের পক্ষে সম্ভব নয়। তাও আবার কোয়ান্টাম ফিজিক্সে। অন্য লেভেলের পাগল ছাড়া এই ধরণের কাজ অসম্ভব। যাদের এমন প্রচন্ড ইচ্ছেশক্তি থাকে তারা আদতে পাগলই হয়। আর এমন পাগলরাই পারে লক্ষ্য পূরণ করতে। 
ম্যানফ্রেড স্টেইনার পেশায় একজন দক্ষ ডাক্তার। কিন্তু সারাজীবন ফিজিক্সের প্রতি ভালোবাসা পুষে রেখেছেন। সত্তর বছর বয়সে ডাক্তারি থেকে অবসর নিয়েছেন। শুরু করেছেন ফিজিক্স পড়া। সে বয়সে আন্ডারগ্রেজুয়েট স্টুডেন্টদের সাথে ক্লাস করেছেন। পর্যাপ্ত কোর্স করেছেন পিএইচডিতে ভর্তির জন্য। ৮৯ বছর বয়সে শেষ করেছেন পিএইচডি। তাও যেনতেনো ইউনিভার্সিটি থেকে নয়। ব্রাউন ইউনিভার্সিটি থেকে—আমেরিকার আইভিলিগ স্কুল! 
সত্তর বছর পর্যন্ত যে ডাক্তারি করেছেন, তারা টাকার কোন অভাব ছিলো না। চাইলেই শুয়ে বসে দিন কাটাতে পারতেন। কিন্তু সেটা করেননি।  ইচ্ছের তীব্র তাড়নায় কোয়ান্টাম ফিজিক্স পড়তে গেছেন। পড়েছেন আনন্দ নিয়ে। জেনেছেন আনন্দের জন্য। আর সেই আনন্দ নিয়েই দীর্ঘ দিনের ইচ্ছেকে পূরণ করেছেন। প্রমাণ করেছেন, বয়স একটা সংখ্যা মাত্র।
ম্যানফ্রেড স্টেইনকে কাছে পেলে একটু চরণ ধুলো নিতাম। তিনি নতুন করে শিক্ষা দিলেন। দেখালেন, জীবনের স্বপ্নকে পূরণ করতে হলে, পাগলের মতো ইচ্ছেশক্তি থাকা চাই।
ফার্মগেটের রাস্তায় একবার বৃষ্টিভেজা এক আপুর দিকে অনেকক্ষণ তাকিয়ে ছিলাম। শেষমেষ আপু-ই আমার দিকে তাকিয়ে হেসে ফেলেছিলেন। নীলক্ষেতের রাস্তায় হিঙুল-মেঘের মতো এক আপুর দিকে তাকিয়ে থাকতে থাকতে এক বইঅলার দোকানের সাথে প্রায় ধাক্কা খাচ্ছিলাম। পুজোর সময় আরেক আপুর চুল দেখে রীতিমতো চুল বড় করার ইন্সপিরেশান পেয়েছি। টিএসসির চা খেতে খেতে একেকজনের পায়ের নুপূর আর পায়েল অবাক হয়ে দেখেছি হরহামেশাই। 
ছোট ছিলাম, সবাই আপু ছিলো। সবার দিকেই নেক-নজরে তাকানো যেতো। সবাইকে দেখে মুগ্ধ হওয়া যেতো। এখন তো টাইমলাইন ভর্তি সুন্দর সুন্দর ছবিতে রিঅ্যাক্ট করতেও ইতস্তত লাগে। জুনিয়র-ক্লাসমেট দিয়ে লিস্ট ভরে যাচ্ছে। ভয়াবহ ব্যাপার।
সেদিন কনসার্টে এক সুন্দরী মেয়ের দিকে তাকিয়ে আছি। মনে মনে কবিতা আওড়াচ্ছি। যেহেতু আমরাই জুনিয়রমোস্ট,  ভয়ের কিছু নেই। কিছুক্ষণ পর দেখলাম অন্য ডিপার্টমেন্টের এক পরিচিত বন্ধু ওর সঙ্গে তুই-তোকারি করছে। খুব মুষড়ে পড়েছিলাম। খুবই। 
সামনে আরও ভয়ানক ব্যাপার হবে। আমরা সিনিয়র হবো। শুধু আমার ক্যাম্পাস না, সবজায়গায় কিলবিল করবে একপাল জুনিয়র। ভাবতেই গা শিউরে উঠছে। 
শরীরের যে অবস্থা, কদিন টিকবো ঠিক নাই। যৌবন পেরোলে কবিতা-কবিতা আপুদের না দেখার শোকেই আমি মরে যাবো। নয়ত নির্ঘাৎ লাঠি হাতে খুটখুট করে হাঁটা প্রায় অন্ধ অশীতিপরায়ণা এক বৃদ্ধার দিকে মুগ্ধ হয়ে তাকাবো। তাকিয়ে থাকবো। তাকিয়েই থাকবো। 
আমি যদি একইভাবে এক যুবতীর দিকে তাকাই, বেচারী ভাববে, বুড়োর ভিমরতি। অথচ ওই বৃদ্ধা বাড়ি ফিরে তার নাতি-নাতনীদের গল্প বলবে, "জানিস, এক ছোকরা আজ আমার দিকে তাকিয়ে থাকতে থাকতে রাস্তা থেকে প্রায় পড়েই যাচ্ছিলো।" তারপর তার সবথেকে ছোট্ট নাতনীটি বলবে, "তুমি তো এখনও সুন্দরী আছো। ছেলেছোকরারা তোমার প্রেমে পড়ে যাচ্ছে!" সবাই খিলখিল করে হেসে উঠবে। কী সুন্দর আবহ!
সিনিয়র আপুদের দেখে মুগ্ধ হওয়ার অভ্যাস না থাকলে এরকম সুন্দর দৃশ্য এই সৌরছায়াতলে কোনোকালে হতে পারতো?
তোমার যে বন্ধুটা প্রচুর বই পড়ে, কথায় কথায় সে বইয়ের নাম বলবে। বইয়ের চরিত্রের কথা বলবে। সে হয়তো জিজ্ঞেস করবে—তুই “জঙ্গম” বইটা পড়েছিস? হয়তো জিজ্ঞেস করবে—তুই “তৈইশ নম্বর তৈলচিত্র” পড়েছিস? 
তোমার যে বন্ধুটা প্রচুর মুভি দেখে, সে মুভির কথাই বেশি বলবে। সে হয়তো ভালো ভালো মুভি দেখে বিস্ময় নিয়ে তোমার সাথে গল্প করবে। হয়তো জিজ্ঞেস করবে—তুই “ইনস্টেন্ট ফ্যামেলি” দেখেছিস? হয়তো তোমাকে জুমাঞ্জি’র গল্প বলবে। 
তোমার যে বন্ধু প্রচুর ম্যাগাজিন পড়ে, সে তোমার সাথে ম্যাগাজিন নিয়ে গল্প করবেই। যে ক্যারিয়ার নিয়ে প্রচুর ভাবে, সে তোমাকে ক্যারিয়ার বিষয়ে প্রশ্ন করবে। ক্যারিয়ার নিয়ে পরামর্শ দিবে। 
তোমার বন্ধুরা তোমার ভাবনাকে গড়ে দেয়। তোমার বন্ধুরা তোমার চিন্তাকে শেইপ দেয়। তোমার আচরণে প্রভাব ফেলে। তোমার অভ্যাসে প্রভাব ফেলে। তোমার বন্ধুরা, অজান্তেই তোমার দৌঁড়ের সীমানা নিদির্ষ্ট করে দেয়! 
আমার ধারণা আজকালকার ক্লিশে/ক্রিঞ্জি তকমা লাগানো কথাগুলোই সবচেয়ে বেশি জেনুইন। এইযে হঠাৎ সন্ধ্যা নামলে বুকের ভেতরটা ফাঁকা-ফাঁকা লাগে, এইযে রাত বাড়লে ইয়ারফোনে যে গানই বাজুক- খালি কান্না পায়, এই অনুভূতি গুলোই সবচেয়ে অকৃত্রিম। কেউ যদি আজকাল বলে "জানেন, আমি জীবনানন্দ ভালোবাসি" অথবা "আমার বই ছাড়া চলেই না" আমরা মুখে একটা হাসি ফুটিয়ে মনে মনে ভাবি, "এ মা কী প্রিটেনশাস!" কেউ কেউ আবার মুখের উপর বলেই ফেলি ''ছাড় তো এসব 'পিক মি গার্ল' টাইপ স্বভাব"। অথচ এই অনুভূতিগুলো, এই মুহুর্তগুলোই জীবনের ধ্রুব সত্য। আজকাল আমরা ক্যুল হতে-হতে যেসকল ব্যপারকে ছ্যা-ছ্যা করছি, ঠিক সেই ব্যপারগুলোই আমাদের বেঁচে থাকার অনুপ্রেরণা যোগায়। একটা দীর্ঘ দুপুর গা এলিয়ে যাপিত জীবনের যত আনন্দ বেদনার কথা ভাবতে আমাদের বাধে না, বাধে না পুরো বিকেলজুড়ে জানালার গ্রীল ছুঁয়ে সুনীলের কবিতা আওড়াতে, কিন্তু কেউ যদি প্রশ্ন করে, "কী করছো?'' টাইপ করতে করতেও করা হয় না, একটানে লিখে ফেলি আমরা ''এইতো কিছু না, বসে আছি।" নয়তো যদি অপর প্রান্তের মানুষটার নাক কুঁচকে যায়?
আমার এসব ভালো লাগে না। আমি জানতে চাই নজরুলের ঠিক কোন লেখাটা পড়লে তোমার রক্তে শিহরণ জাগে, আর ঠিক কোন কবিতায় হৃদয়ে গতকাল দেখা হওয়া অপরিচিতার ঝুমকোর দোলা লাগে।
ভালো কাটুক অপ্রত্যাশিতভাবে প্রত্যাশিত দেখা হওয়ার অদ্ভুত হলুদ রঙের বিকেলগুলো, ভালো থাকুক বুকের গহীনে যত্ন করে ঠাঁই দেয়া আমাদের ভীষণ বলিউড-ঘেষা আবেগ। ভালো থাকুক আমাদের ব্যস্ত নগরজীবন, ভালো থাকুক খামোখাই নোনা জলে ভিজে যাওয়া পূর্ণেন্দু পত্রীর "কথোপকথন" এর পাতাগুলো।
ছবিতে ১৯৯৬ সালে আমার মা কে লেখা তার এক বন্ধুর চিঠি। (পড়ার সুবিধার্থে লিখে দিলাম)
"হৃদ্যতা।
তিন সহস্রাধিক রমণীকে বিনীত অনুরোধের পর এক সুহাসিনী চন্দ্রমল্লিকা আমার প্রতি সদয় হইলো। আমি তাহার প্রতি স্লিবখানা আগাইয়া দিয়া মনে মনে বলিলাম- ওহে ললনা, তুমি যদি পথের মধ্যে ইহা ছিড়িয়া না ফেল তাহা হইলে পর জনমে তোমার 'পাণিপ্রার্থী' হইবার ইচ্ছা রহিল। তবে আরেকটু লম্বা হইও ভাই। আর এই জনমে শোধ চাহিলে দুর্দান্ত এক ভোর দেখাইবার প্রতিশ্রুতি দিতে পারি।
অতঃপর আরেকখানা স্লিব রেডি করিলাম, কিন্তু দরকার হইলো না। মায়া, সাথী আসিলো।
'যে দিবার সে কোন কিছু প্রত্যাশা না করিয়াই দেয়।'
মেয়েটির প্রতি কৃতজ্ঞতায় মাথা নোয়াইলাম। 
মিস রত্না, আমি ওদের খাম ছাড়াই চিঠিগুলি দিয়াছি। কেননা স্টেপলারপিন লাগানো এবং খোলা এই দুইয়ের ভীষণ রকম বাড়াবাড়িতে বেচারা খামের বেহাল অবস্থা। অবশ্য আমি একটা খাম কিনিয়া দিতে পারিতাম। কিন্তু আপনিতো খামের পয়সা ইহ জিন্দেগীতে শোধ করিবেন না। সুতরাং...
উল্লেখ্য, কোন কারণ ছাড়াই মায়া- সাথীকে আপনার কাছে চিঠি লিখিতে বলিবার কথা বেমালুম ভুলিতা গিয়াছিলাম।
শুনিলাম প্রতিদিন পাঁচশত করিয়া অংক করিতেছেন। এই হারে চলিতে থাকিলে ঠোঁট শুকাইয়া যাইবে, দাঁত ভাঙ্গিয়া যাইবে। তখন? তখন কী হইবে?
পরিশেষে প্রার্থনা করি আল্লাহ আপনাকে খিচুড়ি খাওয়াবার তওফিক দান করুন।
অবশেষে গত ১৭ ই অক্টোবর, ২০২১, দীর্ঘ ১৮ মাস পর ভার্সিটি খোলা হলো। এখন কথা হলো কিছুদিন যাবৎ " ওমিক্রন " নামক একটি সংক্রমণের গুঞ্জন বেশ উড়ে উড়ে বেড়াচ্ছে। আবারো নাকি শিক্ষা প্রতিষ্ঠানগুলো বন্ধ করে দেয়া হবে। আচ্ছা আমরা ছাত্র ছাত্রী রা কি অপরাধ করেছি যে এরকম ২ দিন পর পর আমাদের হতাশায় ফেলে দেয়া হচ্ছে, বর্তমানে এমনিতেই চাকরির বাজার কড়া, তার ওপর বয়সের সীমাবদ্ধতা, প্রতিযোগিতা বেশি, চ্যালেঞ্জ বেশি, কাজ বেশি, প্রশ্ন প্যাটানের ভিন্নতা, পরীক্ষা পেন্ডিং আরো অনেক আলোচিত সমস্যা রয়েছে। সময় চলে যায় কিন্তুু সার্টিফিকেটের বয়স তো আর বাড়ে না। আমাদের সবারই ১৮ মাস লস। খুব আশা নিয়ে "৪৪ তম " দেয়ার স্বপ্নটা নতুন করে আবার বুনছিলাম। কিন্তুু বারবার আমাদের সাথেই এই প্রহসন কেন? আবারো যদি একই নিয়মে সব বন্ধ হয়ে যায় তাহলে সকলকে ভেকসিনেটেড করা হলো কেন? ধরুন এই মহামারি যদি কখনোই না যায় সারাজীবন ই কী এই " লকডাউন " নামক অভিশাপে আবদ্ধ থাকবে? হতাশাগ্রস্হ হয়ে মৃত্যুর সংখ্যা আর কতগুলো বৃদ্ধি পেলে এই সবকিছুর অবসান মিলবে। নিউজের হেডলাইনেই মিলে এ আক্রান্ত হয়ে মারা গেলো ও মারা গেলো। কই এতো বড় বিশ্ববিদ্যালয় প্রায় ৫০ হাজার লোকের আনা গোনা দিন থেকে রাত অব্দি কই কেউ তো আক্রান্ত হয় না। 
সবশেষে একটাই অনুরোধ আমাদের স্বপ্নগুলোকে মহামারীর দোহাইয়ে আর বিনিষ্ট যেন না করা হয়। নতুন করে আবার সব গড়তে শুরু করেছি, শুরুর আগেই সব শেষ করে যেন না দেয়া হয়। আমরা দেশের সম্পদ, আমরাও হয়তো দেশের জন্যে সর্বোচ্চ কল্যান নিশ্চিত করনের অগ্রদূত। 
তাই পিছিয়ে দিতে নয়, সামনে আগাতে দিন
আমার একটা পড়ার টেবিল ছিল।ছোট অটবির টেবিল।২০০৯ সালে আব্বা কিনে দিয়েছিলেন।তখন সবেমাত্র ক্লাস ফাইভে উঠেছি।সেই  থেকে শুরু করে আমি এখন ষোল ক্লাসে পড়ি।প্রায় বারো বছর এই টেবিলটা ছিল আমার সঙ্গী।কোনায় একটু ভেঙে গেছে, পানি লেগে নড়বড়ে হয়ে গেছে। সেই টেবিলটায় কাটিয়েছি কত বিনিদ্র রজনী।কত লুকো প্রেমের কবিতা, ডায়েরিতে লেখা দীর্ঘশ্বাস, সহস্র অঙ্কের গরমিল, সবকিছুর সাক্ষী কাঠের এই জিনিসটা। ভেঙে গেছে বলে এখন সেটার জায়গায় দশাসই একখানা টেবিল বসানো হয়েছে। সাথে হাতলওয়ালা বড় চেয়ার। আমি বড় টেবিল, চেয়ারে মাঝে মাঝে বসি, ভালো লাগে না। উঠে গিয়ে ভাঙা টেবিলটাকে দেখি, হাত বুলাই। কতো আবেগ জড়িয়ে গেছে একটা জড় বস্তুতে!
আমার পরিচিত একজন বড় ভাইয়ের সাড়ে ছ বছরের প্রেম ভেঙে গিয়েছিল। মেয়ের বাবা ছেলেটাকে কিছুতেই মেনে নিতে পারেননি। কেন পারেননি কে জানে, তবে ছেলেটা তার সাধ্যের সবটুকু চেষ্টা মেয়েটার প্রতি ঢেলে দিয়েছিল। কিন্তু কোনো লাভ হয়নি। ছেলেটা এখন খুব ভালো একটা চাকরি করে, মেয়েটার কদিন আগে স্বামীর সাথে ডিভোর্স হয়েছে। কত আশ্চর্য এক জিনিস!
ছেলেটা প্রথমদিকে খুব বিষাদে ছিল, এখন তাকে দেখলে কেউ বলতে পারবে না যে তার কোনো লুকোনো দুঃখ আছে।
প্রথম আলোয় পড়েছিলাম, একজন মহিলার গল্প।গল্প না ঠিক, সত্যি ঘটনা। মহিলার বাড়ি চট্টগ্রামে। তাঁর এক মেয়ে পড়ে মেডিকেলে, ছেলেটা পড়ে ভার্সিটিতে। মহিলাকে উনার স্বামী তালাকের নোটিশ পাঠিয়েছেন। মহিলা খুব চেষ্টা করেছেন সংসারটা টিকিয়ে রাখতে।পারেননি। ত্রিশ বছরের সম্পর্কের ইতি টানার সময়টুকুতে সাংবাদিক যখন তাঁর সামনে গিয়ে দাঁড়ালেন, মহিলা কোনো কথাই বলতে পারলেন না। চোখ মুছতে মুছতে চলে গেলেন।
আমাদের জীবনে প্রিয় যা কিছুই আসে,সবই আসে চলে যাওয়ার জন্য। আবেগের গভীরতা, আটকে রাখার তীব্র আকাঙ্ক্ষা অথবা অজস্র স্মৃতি সেই চলে যাওয়াটাকে আটকাতে পারে না। মানুষ বায়োলজিক্যালি মরে যাওয়ার আগেই বহুবার ভেতর থেকে মরে যায়। এই মৃত্যুগুলো জমতে জমতে একসময় চূড়ান্ত মৃত্যু চলে আসে। বিচ্ছেদের মধ্যে দুঃখ ছাড়া তেমন কোনো প্রাপ্তি নেই। তবু মানুষ পাওয়ার অভিনয় করে যায়। কেন করে?সবাই বলি যে ভুলে গেছি, মুভ অন করেছি। আসলেই কি করেছি?পুরনো কিছু না কিছু প্রচ্ছন্নভাবে আমাদেরকে মোহাবিষ্ট করে রেখেছে।সেই মোহটাকে ইগনোর করার জন্য আমরা ভুলে যাওয়ার মিথ্যা অভিনয় করি।
আজকে পেপারে দেখলাম দেশের ৮২% মানুষ মানসিক সমস্যায় আছেন।আমি নিশ্চিত হারটা আরো বেশি। মানুষ খুব বেশি আবেগি বলেই হয়তো সবার এতো দুঃখ। আমরা সবাই কোনো না কোনো দিক থেকে অসুখী। কেউ না পাওয়ার দুঃখ, কেউ পেয়ে হারানোর দুঃখ নিয়ে বেঁচে আছে। আমরা কেউ হাউমাউ করে কাঁদি, কেউ নিভৃতে টিস্যু দিয়ে চোখের জলটা মুছি। পার্থক্যটা শুধু এই জায়গাতেই....
আমার থার্টি ফার্স্ট নাইট কেটেছে ঢাকা মেডিকেলের ইমারজেন্সিতে। ভাই ব্রাদার সবাইকে নিয়ে মজা করব এই আশায় রাত ১০ টার দিকে মহসীন হলে বসে অপেক্ষা করছিলাম। হঠাৎ এক বড় ভাইয়ের কল আসে। তার এক রিলেটিভের জন্য রক্ত লাগবে। ঢাবি ক্যাম্পাসে রাতে সর্বসাধারণের জন্য প্রবেশ নিষেধ ছিল। রিকসা না পাওয়ায় ঢাকা মেডিকেল পর্যন্ত হেঁটেই গেলাম এক বন্ধুকে নিয়ে। ও রক্ত দিবে। 
বাংলাদেশের সরকারি হাসপাতালের কথা নতুন করে বর্ণনার প্রয়োজন বোধ করছি না। কষ্ট পাওয়া ছাড়া আর কিছু করাও নাই মানুষ গুলার জন্য। এত রোগী! ঠান্ডা আর মশার মধ্যে বারান্দা শুয়ে আছে একেকজন!
কাজ শেষ করতে করতে বেশ সময় লাগলো। সারা শহরের মানুষ অন্য রকম এক আনন্দে মজেছে রাতটায়। কিছুক্ষণ পর পর পটকা ফুটছে। ফানুস উড়ছে। আতশবাজি আর পটকার শব্দে আমি অনেক আতঙ্ক বোধ করি। হাসপাতালের আশে পাশে যেভাবে শব্দ হচ্ছিলো তাতে আমার মত এক সুস্থ মানুষেরই বেশ অসুবিধা হচ্ছিলো মানিয়ে নিতে। জানি না অসুস্থ মানুষ গুলার অবস্থা কি ছিলো।
ইমারজেন্সি গেটের ভেতরে যেতে হয়েছিল একটা সময়। হাঁটতে হাঁটতে খুব অল্প সময়ের জন্য একটা দৃশ্য দেখলাম। স্ট্রেচারে শোয়া এক ছেলের মাথায় ওর মা আলতো করে একটা চুমু দিলেন। আর শুনলাম, খুব ক্ষীণ স্বরে বললেন,"আমার সোনা"। মহিলার হাতে, গালে রক্তে মাখামাখি। বের হওয়ার সময় দেখি ওই মায়ের কোল খালি হয়ে গেছে ততক্ষণে। পরের দৃশ্য সহ্য করার মত শক্তি আল্লাহ আমাকে দেন নি। দ্রুত বাইরে বেরিয়ে আসলাম। বাইরে বেরিয়ে দেখি উৎসবের তীব্রতা যেন বেড়ে গেছে কয়েক গুণ। আকাশে ফানুস উড়ছে। অসংখ্য  আতশবাজি ফুটছে। কয়টা বাজে খেয়ালই ছিলো না আমার । ফোনটা বের করে দেখি ১২ টা ১। আহা জীবন! নিজেকে নিজেই বললাম,"হ্যাপি নিউ ইয়ার"। 
বন্ধুর সাথে হেঁটে হেঁটে হলে ফিরছিলাম। চারপাশে সবাই কত মজা করছে, গান গাইছে, ফানুস উড়াচ্ছে। আমাদের কোনো কিছুই স্পর্শ করলো না। আমি জানি, আমি যা ভাবছিলাম মাসুদও তাই ভাবছিলো। এই দুনিয়ার অনেকবড় একজন পাপি মনে হচ্ছিলো নিজেকে। এশার নামাজটা পড়া হয় নি তখনো। কত না জানা অজানা পাপ করি। ভাবতে শুরু করলাম, আল্লার সামনে দাঁড়িয়ে শেষ একটা সুযোগ পাবো তো মাফ চাওয়ার? মহসীন হলটাও অনেক অনেক দূর মনে হতে থাকলো। 
অনুরোধ: যারা বাইক চালান, দয়া করে নিজেদেন জন্য না হোক নিজের মায়ের কষ্টের কথা ভেবে হলেও বেপরোয়া ভাবে বাইক চালাবেন না।
জুনিয়ররা সালাম দিয়ে বেরিয়ে গেলে সিনিয়র হাফ ছেড়ে বাঁচল। মনে মনে বলল মোক্ষম একটা চাল মেরেছি।
ভার্সিটিতে অধিকাংশ জুনিয়র ছেলেদের পছন্দের তালিকায় থাকে ভার্সিটির সিনিয়র আপুরা ।   আমার বেলায় ও ব্যতিক্রম হয়নি । সিনিয়র একজন আপুর সাথে আমার প্রেম হয়ে গেলো ।  আমাদের প্রেমের বয়স ২৩ দিন । 
আজকে গার্লফ্রেন্ড'কে নিয়ে  রিকশায় করে  নামি-দামি একটা রেস্টুরেন্টে যাচ্ছি ।  হঠাৎ একটা বাইক রিকশার সামনে এসে দাঁড়ালো ৷  বাইকার হেলমেট খুলতে গার্লফ্রেন্ড  আমার হাত ছেড়ে দেয় ।  
বাইকার কে দেখে আমার গার্লফ্রেন্ড  হতভম্ভ হয়ে যায় ।  
বাইকার জিজ্ঞেস করলো ,  পাশের ছেলেটা কে ? 
আমার গার্লফ্রেন্ড বললো,   কাজিন । 
আমি গার্লফ্রেন্ড'কে বললাম ,  বাইকার ছেলেটা কে  ? 
গার্লফ্রেন্ড বললো,  সে আমার কাজিন ।  
আমার মাথা চক্কর দিয়ে উঠলো ।  কে কার কাজিন এটা ভাবতে ভাবতে রেষ্টুরেন্টে চলে আসি।  
রেস্টুরেন্টে এসে বসা মাত্রই একটা স্মার্ট ছেলে এসে হাজির ।  
আমার গার্লফ্রেন্ড'কে উদ্দেশ্য করে বললো,  তোমার সাথে ছেলেটা কে ?  
গার্লফ্রেন্ড বললো,  আমার কাজিন । 
ছেলেটা চলে যাওয়ার পর আমি গার্লফ্রেন্ড'কে বললাম ,  ছেলেটা কে ?  
গার্লফ্রেন্ড বললো ,  ও আমার কাজিন ।  
রেস্টুরেন্টে বিল দেওয়ার পর গার্লফ্রেন্ড বললো ,  তুমি চলে যাও। আমি আমার কাজিনের সাথে যেতে পারবো । 
আমি হোস্টেলে চলে আসলাম ।   হোস্টেলে এসে আমার রুমমেটের কাছ থেকে খবর নিয়ে জানতে পারলাম , আমার রুমমেট ও তার সাথে প্রেম করতো।  আমার রুমমেটের কাছে সে প্রেমিকা কিন্তু প্রেমিকার কাছে সে কাজিন ।   আমিও কাজিন । বাইকার ভাইও কাজিন ,  রেস্টুরেন্টের স্মার্ট ছেলেটাও তার কাজিন ৷  
২০২১-২২ শিক্ষাবর্ষ থেকে ঢাকা বিশ্ববিদ্যালয়ের আসনসংখ্যা অন্তত ১ হাজার কমিয়ে ৬ হাজারে নামিয়ে আনার উদ্যোগ নিয়েছে বিশ্ববিদ্যালয় কর্তৃপক্ষ। উচ্চশিক্ষাকে প্রয়োজন ও দক্ষতাভিত্তিক করতে এ উদ্যোগ নেওয়া হচ্ছে বলে দাবি কর্তৃপক্ষের। ঢাকা বিশ্ববিদ্যালয়ের অবকাঠামোর সঙ্গে আসনসংখ্যা সামঞ্জস্যপূর্ণ নয়—এমন সমালোচনা বেশ কিছুদিন ধরেই চলছে।
শিক্ষার্থীদের আবাসনব্যবস্থা, গ্রন্থাগার–সুবিধা, শ্রেণিকক্ষ ও পরিবহন থেকে শুরু করে সর্বত্র অতিরিক্ত শিক্ষার্থীর চাপ রয়েছে। গত দুই দশকে অপরিকল্পিতভাবে নতুন নতুন বিভাগ-ইনস্টিটিউট খোলা ও একই অনুপাতে অবকাঠামো না বাড়ায় এ অবস্থা তৈরি হয়েছে। অবকাঠামো বাড়াতে বিশ্ববিদ্যালয় কর্তৃপক্ষ ‘ভৌত মহাপরিকল্পনা’ প্রস্তুত করেছে। 
আমার অবশ্য সবকিছু দেখে শুনে লজ্জায় মাথা হেট হয়ে আসে। আমি থাকি শাখের করাতে, গ্রামের খালাতো ভাইদেরকে খেলার মাঠে বাধ্য হয়েই আনতে হয়। বাসায়তো আর ওদের রেখে আসা রায় না। আবার বন্ধুদেরকেও বলতে পারি না যে কাজিনরা রাম্য হলেও ওরা বেশ ভালো আর মেধাবীও।
আর তাসলিমাকে নিয়েতো আমার দুবোন লিজা আর লীনা আরো বেশি বিপদে থাকে। ভীষণ সেকেলে আর গ্রাম্য পোশাক আশাকের তাসলিমা লিজার সমবয়সী। লিজার বান্ধবীরা নাকি তাসলিমাকে নিয়ে রীতিমতো গবেষণায়, গ্রাম্যতার প্রতিমূর্তি হিসেবে। লিপস্টিকও যে গালে মাখা যায়, এটা নাকি লিজার বান্ধবীরা তাসলিমাকে দেখেই জেনেছে। 
তাইতো লিজা মাকে আড়ালে শক্তভাবে জানিয়ে দেয়, ওর বান্ধবীরা বাসায় আসলে যেন তাসলিমা ওদের রুমে না যায়। তাসলিমাকে কথাটা মা অবশ্য বলেনি, তবে তাসলিমা কিন্তু ঠিকই বুঝে যায়। আমাদের মা অবশ্য এসব বিষয়ে লিজা বা আমাদেরকে কখনোই প্রশ্রয় দেয়নি। উল্টো বকাঝকা করতেন, মায়ের রুটটাও যে তাসলিমার মতোই এটাও মনে করিয়ে দেন।
আমাদের বাবা প্রফেসর রফিকুল হক, বুয়েটের মেকানিকাল ডিপার্টমেন্টের প্রফেসর। লিডস থেকে পিএইচডি করা আব্বার পড়াশোনার পিছনে বড় খালুর অনেক অবদান রয়েছে। এখানে বলে রাখি বড় খালু আবার সম্পর্কে বাবার চাচাতো ভাইও হন। 
আমাদের বড় খালু মোজাম্মেল হক বিএ বিএড। উজিরপুরের একটা হাইস্কুলের সহকারি প্রধান শিক্ষক। গ্রামে থাকলেও চিন্তা ভাবনায় অনেক আধুনিক। বিবিসির নিয়মিত শ্রোতা এই খালুর কাছে পুরো বিশ্বের খবর আছে। ভীষণ গুনী এই লোকটি বাবাকে বিএম কলেজে ইন্টারমিডিয়েট আর বুয়েটে পড়াশোনার সময় আর্থিক ও মানসিক সহায়তা দিয়েছিলেন বলে বাবা সবসময়ই কৃতজ্ঞ। 
আমাদের মা আয়েশা বেগম যখন ঢাকা বিশ্ববিদ্যালয়ের বাংলা বিভাগের অনার্সে ভর্তি হন, তখন থেকেই বাবা মানে সম্পর্কে মায়ের বেয়াইয়ের সাথে ঘনিষ্ঠতা। বাবা তখন বুয়েটের শেষ বর্ষের ছাত্র ছিলেন। পরবর্তীকালে বড় খালুর তত্ত্বাবধানেই বাবা মায়ের বিয়েটা হয়। 
বাবা বুয়েটের তুখোড় ছাত্র। পাশ করে বুয়েটেই শিক্ষক হিসেবে জয়েন করলেন। বিলেতে পিএইচডি করার মাঝখানেই দেশে এসে মাকে বিয়ে করেন। আমার বড় বোন লীনার জন্ম কিন্তু বিলেতেই। 
এরপর পিএইচডি শেষ করে বাবা পাকাপাকিভাবে দেশেই ফিরে এলেন। তখন থেকেই বুয়েট সেন্ট্রাল মাঠের ঠিক অপজিটে টিচার্স কোয়ার্টারের ওয়ান/সি বাসাটাতেই আমাদের টানা সাতাশ বছর থাকা। আমার আর লিজার জন্ম ও বেড়ে উঠা এই বাসাটাতেই।
গল্পের মূল প্রসঙ্গে আসি, কামাল, জামাল আর তাসলিমার উৎপাত। অনিচ্ছাসত্বেও ওদের অত্যাচার সহ্য করে যেতে হয়েছে অনেকবছর। মূলত বাবা ও মা সবসময় পরিবারটাকে ওয়েলকাম করতো বলেই। 
আমার এসএসসি পরীক্ষা শেষ হতেই একদিন ব্যাগ হাতে কামাল এ বাসায় হাজির। উদ্দেশ্য বুয়েট ভর্তি কোচিং করবে। কামাল সেবার টানা ছয়মাসের মতো আমাদের বাসায় থেকে বুয়েটের ইলেকট্রিক্যাল ও ইলেকট্রনিকস ডিপার্টমেন্টে ভর্তিও হল। ওর ভর্তি ফলাফলের চেয়ে বেশি খুশি হয়েছিলাম, বাসাটা সে যাত্রায় ছেড়েছিল বলেই।
কিন্তু কিসের কি? ছয় মাস পর ওর ছোট ভাই জামাল এসে এ বাসায় উপস্হিত। ঢাকা বিশ্ববিদ্যালয়ে বানিজ্য অনুষদের মার্কেটিং ডিপার্টমেন্টেও জামাল ভর্তি হল, আমাদের বাসায় থেকেই। 
আমি অবশ্য সেবার জামালকে পাত্তাই দেইনি। তবে এ কথা সত্য জামালও ভর্তি পরীক্ষার পড়াশোনা নিয়েই ব্যস্ত ছিল। ঢাকা বিশ্ববিদ্যালয়ে ভর্তি হতে পারায় আমার বাবা মা বেশ খুশি হল। ওকে নতুন জামা কিনে দিল। আমরা ভাইবোনেরা অবশ্য এইসব ক্ষ্যাতদের বিশ্ববিদ্যালয়ে চ্যান্স পাওয়াকে কেয়ার করিনি। ক্ষ্যাততো ক্ষ্যাতই!
ইতোমধ্যে কামাল বুয়েটের শেরেবাংলা হলে সিট পেয়ে ওখানেই থাকে। জামালও এরপর থেকে রাতে আমাদের বাসায় আর থাকে না। হলেই ভাইয়ের সাথে থাকার ব্যবস্থা করে নেয়। পরে অবশ্য জামাল জহুরুল হক হলে সিট পায়।  ঢাকা বিশ্ববিদ্যালয়ের এক পরিচিত মুখ এই জামাল কিন্তু খুব ভালো তবলা বাজায়। টিএসসিতে সবাই ওকে একনামে চিনে। 
কামাল জামাল হলে থাকলেও আমাদের বাসায় মাঝেমধ্যে আসে। আমরা ভাইবোনেরা তখনো গ্রাম্য কাজিনদের এড়িয়েই চলি, আড়ালে ওদেরকে নিয়ে টিজও করি। তবে ওরা কিন্তু আমাদের সাথে বেশ মিশতে চায়, আন্তরিকতার সাথে। মাঝে মধ্যে ওদের মতো গ্রাম্য থেকে বুয়েট বা ঢাকা বিশ্ববিদ্যালয় ভর্তি পাওয়া বন্ধুদের সাথে নিয়ে আসে। আমরা বেশ বুঝি, খালু বুয়েটের প্রফেসর এটা ওদের বন্ধুদের দেখাতে চায় বলেই। ওরা চলে যাওয়ার পর ওদেরকে নিয়ে আমাদের আরেক দফা হাসাহাসি হয়।
মা কাটা চামচ দিয়ে নুডলস খেতে দিলে, কামালের ভাতের মতো হাত দিয়ে খাওয়াটায় আমরা ভাইবোনেরা অভিনয় করে দেখাই। তবে এটা সত্য ভার্সিটি লাইফ থেকেই ওদের মধ্যে পরিবর্তনগুলো খুব দ্রুত আসতে লাগলো, শহুরে কালচার আয়ত্ব করে নিতে থাকে। কথাবার্তাতেও আঞ্চলিক ভাষার প্রভাব কমতে থাকে।
জামালের বছর তিনেক পর তাসলিমার বরিশালের শেরেবাংলা মেডিক্যাল কলেজে ভর্তি হওয়াটাও কিন্তু আমাদের বাসা থেকেই। তবে সে সময় মেয়েটাকে আমি বলতে গেলে বাসায় দেখিইনি। কোচিং আর পড়াশোনা এই দু নিয়ে ব্যস্ত তাসলিমা, সে বার মেডিক্যালে ভর্তির জন্য আটঘাট বেধেই নেমেছিল। সফলও হলো।
আমরা তিন ভাইবোন ইঞ্জিনিয়ারিং ভার্সিটি স্কুলের ছাত্র ছাত্রী হলেও পড়াশোনায় খুব একটা মনোযোগী ছিলাম না। এই নিয়ে আমার মা বাবার আফসোসের সীমা নেই। 
আমার বড় বোন লীনা, পড়াশোনার চেয়ে সাজগোজ আর বলিউড নিয়েই সারাজীবন ব্যস্ত ছিল। এইএসসিতে দ্বিতীয় বিভাগে পাশ করে হোমইকনমিক্স কলেজে পড়াশোনা অবস্হাতেই বাবারই এক ছাত্রের সাথে বিয়ে হয়ে যায়। সোহেল ভাই ব্রিটিশ আমেরিকান টোবাকোর একজন এক্সিকিউটিভ।
আমি নিজেও স্কুলের সময়টায় পড়াশোনার চেয়ে মিউজিক নিয়েই ব্যস্ত ছিলাম। বেজ গিটারিস্ট, একটা ব্যান্ডের সাথে বাজাইও। আবার একই সাথে হেভি মেটালেরও পাড় ভক্ত। 
এইচএসসিতে ঢাকা কলেজে পড়ার সময় কলেজ থেকে নিউ এলিফ্যান্ট রোডের কবির ভাইয়ের রেইনবোর অডিও দোকানটাই আমাকে বেশি টানতো। তীর্থের কাকের মতো তখন বসে থাকি। লেটেস্ট রিলিজড মিউজিক গুলোর এলপি ঢাকায় তখন ঐ রেইনবোতেই পাওয়া যায়। 
মিউজিক আর নন মিউজিক বন্ধু বান্ধবদের নিয়ে তুমুল আড্ডায়। এসব করার কারণে খুব সাধারণ রেজাল্ট নিয়ে এইচএসসি পাশ করলাম। এমনকি বুয়েটে ভর্তি পরীক্ষা দেওয়ার যোগ্যতাও ছিল না। 
পরে ঢাকা বিশ্ববিদ্যালয়েও ভর্তির সুযোগ না পেয়ে অগত্যা সিএ পড়ার উদ্দেশ্যে বোরহানউদ্দিন কলেজে বিকমে ভর্তি হলাম। বিকম পাশ করতে পারলেও সিএ এক পার্ট শেষ করে একটা বেসরকারি কোম্পানির চাকুরীতে ঢুকে যাই। সিএ টা আর কখনোই আমার শেষ করা হয়নি।
আমার ছোটবোন লিজা অবশ্য ঢাকা বিশ্ববিদ্যালয়ের আইআর থেকে অনার্স করার পরপরই মাহিনের সাথে বিয়ে হয়ে যায়। মাহিন বুয়েটের সিভিল ইঞ্জিনিয়ারিং থেকে পাশ করে এলজিআরডিতে চাকুরীরত ছিল। বাবার এক সহকর্মীর মধ্যস্থতায় হওয়া বিয়েটায় বাবার সাথে আমরাও বেশ খুশি ছিলাম। পাত্র উত্তরার স্হায়ী বাসিন্দা।
এরপর সময় চলে যায়। বিশ বছর পর আমাদের পরিবারে অনেক পরিবর্তন এলো। বাবা রিটায়ারমেন্টের পর শ্যামলীতে একটা কেনা এপার্টমেন্টে উঠে যায়। বুয়েটের বাসাটা ছেড়ে দিতে আমাদের যে কতোটা কষ্ট হয়েছিল তা বলে শেষ করা যাবে না। 
এই বিশ বছরে আমাদের পরিবারে কিছু অনাকাঙ্ক্ষিত ঘটনাও ঘটে। 
বিয়ের দশ বছরের মাথায় লীনা আপু আর সোহেল ভাইয়ের ডিভোর্স হয়ে যায়। দোষটা অবশ্য সোহেল ভাইয়েরই, তার অফিস কলিগের সাথে পরকীয়া। এরপর থেকেই আপু তার একমাত্র মেয়েকে নিয়ে বাবার বাসায়। আপু মানবেতর জীবনেই আছে।
আমি একটা বেসরকারি কোম্পানিতে একাউন্টস সেকশনে চাকুরী করি।আর আমার স্ত্রী ইভা আর মেয়ে মাইশাকে নিয়ে বেশ ভালোই ছিলাম। মোহাম্মদপুরের তাজমহল রোডের একটা ভাড়া এপার্টমেন্টে থাকি। কিন্তু করোনা ধাক্কায় বছর খানেক আগে চাকুরীটা চলে যাওয়ার পর থেকেই বড় ধরনের বিপদে পড়ে যাই। ইভার স্কুলের চাকুরীটাতেও তখন বেতন বন্ধ। এদিকে শ্যামলীতে বাবার ছোট্র এপার্টমেন্টেও আমাদের উঠা সম্ভব নয়। তাইতো হন্যে হয়ে চাকুরী খুঁজছি, কিছুতেই মেলাতে পারছি না।
আমার ছোট বোন লিজা কিন্তু স্বামী সহ দেশে ভালোই ছিল। উত্তরায় শ্বশুরের নিজের বাড়ি, স্বামী এলজিআরডির ইঞ্জিনিয়ার। মাথায় ওদের কি যে চাপলো? বছর বার আগে পিআর নিয়ে অস্ট্রেলিয়া চলে যায়। কিন্তু মাইগ্রেশনটায় খুব একটা সুবিধা করতে পারেনি। মাহিন কিছুতেই সিডনিতে ভালো চাকুরী ম্যানেজ করতে পারেনি। 
এখনো সিডনির অড জব করা মাহিন দুটো বাচ্চার চিন্তা করেই আর দেশে ফিরতে পারে না। লিজাও বিদেশের কষ্ট মেনে নিচ্ছে বাচ্চা দুটোর কথা চিন্তা করেই। সিডনীতে ওদের মানবেতর জীবন আমার পরিচিতদের মাধ্যমে মাঝে মধ্যে কানে আসে। অথচ এই লিজা কিন্তু দেশে খুব অহংকারী হয়ে গিয়েছিল। আমি ওর আপন ছোট ভাই, চাকুরীতে খুব একটা ভালো অবস্থায় ছিলাম না বলে আমাকেও এড়িয়ে চলতো।
এবার আমার গ্রাম্য খালাতো ভাইবোনদের গল্প শুনেন। এই বিশ বছরে ওরা কোথায় গিয়ে পৌঁছুছে।
তুখোড় ছাত্র কামাল বুয়েট থেকে পাশ করে বুয়েটেরই শিক্ষক হিসেবে যোগ দেয়। এরপর বাবার বহু দিনের কলিগ এই কামাল জার্মানী থেকে পিএইচডিও করে। কাকতালীয় ভাবে কামাল এখন বুয়েট টিচার্স কোয়ার্টারে আমাদের ওয়ান/সির বাসাটাতেই থাকে। বড় খালা ও খালু এখন কামালের সাথেই। 
আমি বা আমার দুবোন আমাদের অনেকদিনের ঐ বাসাটাকে এখনো মিস করলেও, সেই পুরনো ইগোর কারণে "কামাইল্লার" বাসায় আমাদের আর যাওয়া হয় না। গ্রাম্য কামাল এখন বুয়েটের নামী শিক্ষক, কেনো জানি এটা আমাদের মেনে নিতে কষ্ট হয়। অবশ্য বাবা মা প্রায় ছুটির দিনই কামালের বাসায় গিয়ে কাটায়। ওদের সাথে বাবা মায়ের সম্পর্কটা এখনো আন্তরিকতার।
পৃথিবীর সব থেকে বড় মোটিভেশন হল সেলফ মোটিভেশন। সারাদিন ফেসবুকের নিউজফিড স্ক্রল করে ছেলেটি দিন পার করে। অথচ মনে অনেক আশা জীবনে ভাল পজিশনে যাওয়ার। আধাঘণ্টা খানেক আলাপ হল… অনেক কিছু বোঝানোর পর সে এক সময় বলে উঠে “আপু, এগুলো সবই তো বুঝি, মোটিভেটেড হই তবুও পড়াশুনা করতে ইচ্ছে করে না”।
মানুষের মোটিভেশনাল কথা, লেকচার শুনে আমরা মোটিভেটেড হই ঠিকই, কিন্তু তার স্থিতি খুব অল্প সময়ের জন্য থাকে… যখন শোনা হয়, তখন হয়তো উজ্জীবিত হই, চোখ জ্বলজ্বল করে উঠে… কিন্তু খানিক পরেই আবার সেই আগের মত।
জীবনে সবচেয়ে যে জিনিসটা বেশি দরকার তা হল সেলফ মোটিভেশন ও আত্মনিয়ন্ত্রণ। নিজের মনের উপর নিয়ন্ত্রণ না থাকলে কোন মোটিভেশনই আপনার জীবনে কাজেলাগবে না।
আরে ধুর, তোকে দিয়ে হবে না। তুই জিতবি কম্পিটিশন? বাদ দে, তুই পারবি না। এই ধরনের নেতিবাচক কথা বলা মানুষের থেকে সব সময় দূরত্ব বজায় রাখুন। পজেটিভ চিন্তার মানুষ বেস্ট মোটিভেটর হয়।যখনই আপনার মনে কোন নেতিবাচক চিন্তা আসবে, এমন একজন পজেটিভ চিন্তা-ভাবনার মানুষের সাথে কথা বলবেন যে আপনার আত্মবিশ্বাস বাড়িয়ে তুলবে। তাই সবসময় চেষ্টা করুন ইতিবাচক চিন্তা করে এমন মানুষের সাথে থাকতে।
নিজেকে সম্মান করতে শিখুন:
আমরা কম বেশি সবাই যে কাজটি করি সেটা হচ্ছে   নিজেকে অন্যের সাথে তুলনা করি । আরে ওর রেজাল্ট তো আমার থেকে ভালো, তাহলে জবটা ওরই হবে। “পাশের বাসার হাবলু ভাত খায়, তুইও ভাত খাস” তাহলে তুই নাম্বার কম কেন পাস? এই কথাগুলো আমরা শুনি বা বলি, তাই না? যে কাজটা কখনই করা উচিত না। এই ধরনের চিন্তা-ভাবনা আপনার আত্নবিশ্বাস কমিয়ে দেবে। যখনই মনে করবেন আপনার আত্নবিশ্বাস কমে যাচ্ছে আপনার আগের অর্জনগুলোর কথা ভাবুন, ভাবুন সেগুলো অর্জন করতে কতটা কষ্ট আপনি করেছেন। কতগুলো রাত আপনি জেগেছেন ।
মূল ঘটনা এরকম :শিক্ষার্থীরা কয়েকদিন ধরে একজন অযোগ্য প্রভোস্টের পদত্যাগের দাবিতে ও তাদের ন্যায্য অধিকার আদায়ের দাবিতে আন্দোলনে নামে।শান্তিপূর্ণ আন্দোলনে মেয়েদের উপর হামলা করা হয়(মেয়েরা সবাই বলছে হামলাকারীরা ছাত্রলীগ ছিল)।এই হামলা করা হয় প্রক্টর ও বিশ্ববিদ্যালয়ের শিক্ষকদের উপস্থিতিতেই!!!এরপরও শিক্ষার্থীরা শান্তিপূর্ণ আন্দোলন চালিয়ে যায় এবং হামলার বিচার ও তাদের পূর্বের দাবিগুলোর বাস্তবায়ন চায়।এ নিয়ে আজ দুপুরের দিকে শিক্ষকদের সাথে শিক্ষার্থীদের আলোচনা হয়,ওই আলোচনায় জানানো হয় যে ১০-১৫ দিন পর পরিবর্তন দেখতে পাবে শিক্ষার্থীরা!! এ সিদ্ধান্ত ছাত্ররা মানতে রাজি হয় নি এবং পুনরায় আন্দোলন শুরু করে।ঠিক তখনই পুলিশ এসে নিরস্ত্র শিক্ষার্থীদের উপর ন্যাক্কারজনক হামলা করা শুরু করে, প্রচুর শিক্ষার্থী এতে গুরুতর আহত হয়।লাঠিচার্জ,সাউণ্ড বোমা,টিয়ারশেল ছুঁড়ে!! 
সবই হয়েছে প্রশাসনের ইশারায়।
এখন সব দোষ স্টুডেন্টদের উপর চাপানো হচ্ছে!!এখন আন্দোলন থামাতে ১৪৪ ধারা জারি করে কাল বারোটার মধ্যে হল ছাড়তে নির্দেশ দেয়া হয়েছে।৩০+ মেয়ের নামে ওয়ারেন্ট আসছে!আর কত!
সাধারণ কিছু দাবি দাওয়া মানতে এত আপত্তি!বিষয়টির সুষ্ঠু সমাধান না করে কই থেকে কই নিয়ে গেছে এরা!!
সবাই যার যার ক্যাম্পাস থেকে প্রতিবাদ করুন,সাস্টিয়ানদের সমর্থন করুন।
স্টুডেন্টকে ক্যালকুলাস পড়াতে গিয়ে আমার সবথেকে বলা কমন ডায়ালগ,
"জীবনের টার্মগুলো ঠিক ক্যালকুলাসের মতো। তুমি যদি তোমার সমস্যাগুলো ডিফারেন্সিয়েট(ক্ষুদ্র ক্ষুদ্র)  করে ছোট ছোট করে নিতে পারো তারপর দেখবে সমস্যাগুলো সমস্যাই মনে হচ্ছে না। আবার সমাধান করতেও সহজ হবে। তারপর ইন্টিগ্রেট(ধরে নাও যোগ) করে নাও সব সমস্যাগুলোকে দেখবা রেজাল্ট আসবে স্বস্তি!
সুখগুলোও ঠিক তেমনই। খুশিগুলোকে ডিফারেন্সিয়েট করে সবার সাথে এনজয় করো দেখবা সবগুলো ইন্টিগ্রেট করে পাবা জীবনের মানে, আত্মতৃপ্তি! "
কিছু স্টুডেন্ট বুঝে মাথা নাড়তো আর কিছু স্টুডেন্ট না বুঝে! আমি এটা ভেবেই নিজের মধ্যে কিছুটা হাঁসি!  
তারা কি আদো বাস্তবতার মাঝে পড়েছে? জীবনের সমস্যাগুলো ছুঁয়ে দেখেছে? 
তাদের কাছে সমস্যা মানে দুইটা ম্যাথ সলভ করতে না পারা কিংবা পেছনের রোল তার থেকে বেশি মার্ক পেয়ে ফেলা! 
আমি অবাক হয়ে ভাবতাম,এই স্টুডেন্টগুলো আজ পড়া নিয়ে যেই পরিশ্রম করছে, যেই প্রেশার নিচ্ছে এতে তারা অধিকাংশই অসামাজিক আর পারিবারিক অনেক কিছু থেকেই বিচ্ছিন্ন হয়ে পড়ছে। তাদের চারপাশে শুধু পড়াশোনার একটা দেয়াল তৈরি করে দেওয়া হয়েছে,যা বাস্তবতার জগৎ থেকে অনেকটাই আলাদা করে রেখেছে তাদের। 
একটা অভিভাবক তার সন্তানের পড়ার পেছনে নিজের গহনা-জমিজমা বিক্রি করতে প্রস্তুত কিন্তু একটা বারও ভাবে না তাদের মানসিক স্বাস্থ্যের প্রতিও যে গুরুত্ব দেয়া উচিত থেকেও অতীব গুরুত্বপূর্ণ। 
একবার এক এডমিশন কোচিং-এ ক্লাস নিতে গিয়ে সবাইকে জিজ্ঞেস করেছিলাম, "তোমরা সবাই তো কোথাও না কোথাও টিকবা ইনশাল্লাহ। টিকার পর কি প্ল্যান?  " 
সবার উত্তর অনেকটা এমন ছিল," একটা ভালো সাবজেক্ট নিয়ে একটা ভালো ভার্সিটিতে পড়ার সুযোগ পেলে জীবনে আর কি লাগে!" 
আমি শুধু মনে মনে বলছিলাম," তোমাদের যদি বলতে পারতাম ৪ বছর অতিবাহিত করা কোনো এক সিনিয়র এর প্রেশারের গল্প!" কিন্তু না  আমরা যারা কোচিং এ ক্লাস নেই তাদের একটা অলিখিত রোলস আছে যে কোনোভাবেই  স্টুডেন্টদের ডিমোটিভেট করা যাবে!  
আমি তারপর অনেকটা হুট করেই জিজ্ঞেস করে বসলাম," আর যদি কোথাও না চান্স পাও তখন?" 
এরা এতোটাই অপ্রস্তুত ছিল যে, এর কি উত্তর দিবে তা তারা ভেবেই রাখে নি। 
আসলে তাদেরও দোষ দিয়ে লাভ নেই। এদের লাইফে প্ল্যান বি বলতেও যে কিছু একটা থাকতে পারে,তা তাদের শিখানোই হয় না। 
এরা সান্দীপ মাহেশওয়্যারীকে চিনে না, এরা উদ্ভাসের নাম শুনেছে কিন্তু সোহাগ ভাইকে চিনে না,  এরা হতাশা চিনে কিন্তু মেডিটেশন কিংবা হতাশা দূর করার চেষ্টাও করে না। 
মেয়েটাকে আজ প্রথমবার দেখলাম। ফাস্ট ইয়ারে পড়ে এর আগেও কয়েকবার দেখেছি। আমাদের কোচিং এ পড়তে আসে। মেয়েটার প্রশংসা ভাইয়ের মুখে বারকয়েক শুনেছি। সে অংক পারা ছাত্রী ইকোনোমিকস এর ম্যাথ তার মাথায় খুব কাজ করে। মেয়েটার সাথে আমার কথা হয়নি তবে অনেকবার চোখাচোখি হয়েছে, 
যতবার চোখাচোখি হয়েছে তাতে দুষ্টুমি ছাড়া অন্য কিছু খেয়াল করিনি।  চোখে মুখে সবসময় একটা দুষ্টুমির যেন লেগেই থাকে। কখন কাকে কোনভাবে ফাঁসাবে তারপর হেসে খুন হবে এমন একটা চিন্তাভাবনা। মেয়েটাকে ভীষণ সুন্দরি বললে ভুল হবে সে মায়াবতী। তার এক চোখে দুষ্টুমি অন্য চোখে অপেক্ষা। একটা ব্যাপার খেয়াল করেছি মেয়েটা মাঝেমাঝে আমাকে লুকিয়ে দেখে। আমাকেই কি'না যদিও আমি নিশ্চিত নই! কারণ অনেকবার চোখাচোখি হয়েছে। আমার যে মেয়েতে ভারী এলার্জি তা মেয়েটা এতদিনে জেনে গেছে। তাছাড়া পুরো কোচিং এ একমাত্র আমিই লেখক হিসাবে সমাদৃত তাই সুযোগ মতোন আমাকেও খুঁচা হজম সহ্য করতে হয়েছে। 
সম্ভবত ওইদিন আমি নার্সারি থেকে বের হবার সময় লক্ষ করলাম মেয়েটা কিছু ফুল গাছ পছন্দ করেছে কিন্তু টাকার জন্য নিতে পারছেনা। এদিকে দোকানি কিছুতেই দেবেনা। আমি চাচাকে ডেকে বললাম ‘মেয়েটা আমার পরিচিত আপনি দেন, কাল দিয়ে না দিলে আমি দিয়ে দেবো’ বলেই চলে এলাম। মেয়েটাকে ফুল গাছ দিয়েছিলো আর মেয়েটাও পরদিন টাকাটা দিয়ে দিয়েছিলো। ভেবেছিলাম মেয়েটা আমাকে ধন্যবাদ দিতে আসবে। কিন্তু না... তা আর দেয়নি। 
আবার একদিন রিক্সা ভাড়া দিতে যেয়ে দেখে ভাঙটি টাকা নেই। ওখানে ভাগ্যক্রমে আমিও ছিলাম পরে রিক্সাওয়ালাকে টাকা দিতে উনি চলে গেলো তবে মেয়েটার সাথে ওইদিন ও কথা হয়নি। এরপর লক্ষ করতাম মেয়েটা আমার সামনে বেশি কথা বলতোনা সম্ভবত আমার চোখ দেখে ভয় পেতো।
দেখছি মেয়েটা খুব হাসছে হঠাৎ আমি একটু রাগী চাহনিতে তাকাতেই তার মুখ হাসির বদলে ফ্যাকাসে হয়ে সে চিন্তিত হয়ে গেছে সাথে কপালে কয়েকটা ভাঁজ পড়ছে। আমি মুখ ঘুরিয়ে তরক্ষণে একটু মুচকি হেসে নিয়েছি। 
মেয়েটার নাম জানলাম কয়েকদিন আগে মায়া। নামের সাথে চেহারার দারুণ মিল খুঁজে পেলাম। আমি বুকে হাত রেখে বলতে পারি তার কোথাও সম্পর্ক নেই, তবে আমাকে অল্প একটু পছন্দ করে। আমিও যে করি এটা আমি বুঝতেই দেইনি কাউকে। তবে আমার ভালোলাগার মাত্রা অতিব সামান্য। মেয়েটার তারচেয়ে একটু বেশি। 
সেদিন অনার্স ১ম বর্ষের বিদায় দিন ছিলো। স্বভাব মতোন আমার দায়ীত্ব ছিলো সঞ্চালনা করা সাথে দু একটা কবিতা আবৃত্তি। কিছু গুরুত্বপূর্ণ কথা আর এই যা.... কোচিং এর একটা নিয়ম হচ্ছে বড় ভাই যারা থাকেন তারা অনুষ্ঠানের শেষ দিকে বাইরে বের হয়ে যাবেন। আর জুনিয়র রা মজা করবে তাদের মতোন। যথারীতি আমিও বাইরে বেরিয়ে এসে ফাকা একটা স্থানে বসেছি। ফোন টিপছি আর চপ খাচ্ছি। 
এমন সময় খেয়াল করলাম আমার কিছুটা কাছাকাছি মায়া এসে দাঁড়িয়ে। এই প্রথম তাকে দেখলাম ভালো করে, আজকে অন্যদিনের চেয়ে আলাদা, শাড়ি পরেছে সে সাথে কানে দুলছে ঝুমকো, কিছুক্ষণ পরপর নাক মুছছিল তাই কাচের চুড়ির শব্দ কানে বাজছিল। কালো একটা টিপ জড়িয়েছে এইতো সুন্দর্যের যতগুলো দুয়ার ছিলো সবগুলো খুলে মেয়েটা যেন একটু একটু স্নিগ্ধতা কুড়িয়ে এনেছে। সামান্য বাতাসে তার ফুলিয়ে রাখা চুলগুলো যখন দুলছিলো তখন আমার বলতে ইচ্ছে করছিলো ‘চুল গুলো কী খুলে দেওয়া যাবে’ ভাবনার শেষ হবার আগেই তার এক বান্ধবি তাকে গাদা ফুল মাথায় দিয়ে দিলো আর সেই ফুল ফেলতে যেয়েই খুলে গেলো চুলের গোছা। ততক্ষণে আমি অন্যদিকে তাকিয়ে মুচকি একটা হাসি দিয়ে ফেলেছি। 
এবার পরিপূর্ণ লাগছে। অদ্ভুত সুন্দর লাগছে। ওখানে ওরচেয়েও সুন্দরি ছিলো তবে আমার কাছে ওকেই সবচেয়ে বেশি মায়াবী লাগছিলো। স্বভাবমতো মেয়েরা শাড়ি পরলে পেট বেরিয়ে যায় যা স্বভাবসূলভ ছেলেদের নজর কারে অদ্ভুত মেয়েটা সেফটিপিন দিয়ে এমনভাবে পেটের অংশটা লাগিয়েছে যে সে ছেলেদের দৃষ্টি থেকে মুক্ত। এই ব্যাপার টা আমার বেশি ভালো লেগেছিলো। তবে শাড়ি সামলাতে তার যথেষ্ট বেগ পেতে হয়েছিলো। 
তারপর বিদায়ী ছোটোভাইদের জন্য ভাইয়ের কিছু কথা আর মেয়েদের দলীয় নৃত্য সাথে মায়ার কবিতা আবৃত্তি। এই প্রথম জানলাম মেয়েটা কবিতা পড়ে। আমার জানামতে সাইন্সের অংক বোঝা মেয়েরা কবিতা বোঝেনা, তারা সারাক্ষণ অংক নিয়ে ব্যস্ত। মায়া আবৃত্তির সময় যে আমার দিকে দুইবার তাকিয়েছিল তা আমি ঠিক খেয়াল করেছিলাম। সবার মতোন আমিও হাতে তালি দিয়ে ধন্যবাদ জ্ঞাপন করলাম।     তারপর ক্রমে বিদায় শেষ করে বাড়ি ফিরলাম।
রাতে খাবার খেয়ে একটা কফির কাপ হাতে ব্যালকণীতে দাঁড়িয়ে ভাবছি আজকের দিনের কথা। ভাবতেই কেমন জানি অদ্ভুত রকম ভালো কাজ করছিলো, মেয়েটির কণ্ঠ আর মুচকি হাসি যেন আমি ভুলতেই পারছিলাম না। আমি জানি মায়া আমাকে পছন্দ করে। সম্ভবত পরিক্ষা শেষ হবার পর কিছু একটা বলবে। কী বলবে সেটাও জানিনা... 
শাড়িতে মায়াকে প্রথম দেখাই আমার অন্যরকম একটা শিহরণ কাজ করছিলো বুকের বাম পাশে চিনচিনে একটা ব্যথা। কখনো সামান্য কখনো তা বেড়ে একটু বেশি, অদ্ভুত রকম ভালো লাগাও কাজ করছিলো, এই ভালো লাগার সঠিক কী ব্যাখ্যা হতে পারে আমার জানা নেই। তবে আমার কাছে তা অতুলনীয় ছিল। 
আসলেই শ্যামবর্ণের মেয়েদের মাঝে মায়া আছে। মেয়েটার চোখে আমি অপেক্ষা দেখেছিলাম, এক রাশ অপেক্ষা। এবার বুঝি তার অপেক্ষার পালা শেষ হবে। কী বলে শুরু করা উচিৎ বা কিভাবে পথ চলা উচিৎ তা ভেবেই আজকাল যাচ্ছে। 
মায়া এই লেখাটা যদি তুমি পড়ে থাকো তাহলে জেনে নিও আমার কাছে শুভ্র মেঘের মতোন স্নিগ্ধ তুমি। ভোর সকালের কুয়াশার মতোন আদ্র তুমি। নরম রোদে গা এলিয়ে বসে আরামে চোখ বুঝে তৃপ্ত হবার বাষনা তুমি। তাজা ফুলের মিষ্টি ঘ্রাণে প্রাণ জুড়িয়ে যাবার আবেশ তুমি। মায়া শোনো তুমি মাঝেমাঝে শাড়ি পরবে আর সেদিন চুল খোলা রাখবে। কাজলকালো চোখে যে অপেক্ষা আছে তা একদিন পুষিয়ে দেবো। আমাদের এই প্রণয় টুকু থেকে যাক। এই ভালো লাগা টুকু ছুঁয়ে যাক হৃদয়ে। আমাদের এই ভালোলাগাটা আরও কয়েক যুগ থেকে যাক যাতে তোমার গুরুত্ব তোমার অপূর্ণতা টা আমাকে জানিয়ে দেয় তুমি কে, তুমি কী
ছবি দুটো দেখেছেন?
ভালো করে দেখেছেন তো?
এটা কি কেউ কল্পনা করেছে যে স্বাধীন দেশে অনার্স মাস্টার্স পড়ুয়া  শিক্ষার্থীদের উপর হামলা চালায় যেখানে ১০ শ্রেনী পড়ুয়া হানারা।তাও আবার স্বাধীন দেশে?তাও আবার বিশ্ববিদ্যালয় নামক উচ্চ শিক্ষা পর্যায়ে!যারা আর কদিন পর দেশ গঠনের কারিগর হবে।কিন্তু আজ তারাই রক্তাক্ত হয়েছে।এটা একটা আচঁ দিলো মাত্র।শিক্ষার্থীরা কি করেছে?কোনো দোষ করেছে বলুন তো?তারা শুধু ভালো খাবার খেতে পারে না তার জন্য আন্দোলন করেছে এটাও কি বেআইনি?খাবার চাওয়া তাও আবার পাবলিক বিশ্ববিদ্যালয়!যেটার উপর সরকার হাজার হাজার কোটি টাকা বিনিয়োগ করছে?আর কি একজনের পদত্যাগ চেয়ে যে কিনা তার দায়িত্ব না করে হুকুমে চলে সর্বদা!আর কিছু অবহেলার প্রতি সজাগ করেছে আর এগুলোর জন্য বোমা?এগুলোর জন্য লাঠি চার্জ? এগুলোর জন্য টিয়ারগ্যাস,টিয়ারশেল?তাহলে বলুন আমরা মরেই যায়?উপচার্য মহাশয় কিভাবে হুকুম দেয় এই নারকীয় কাজ করতে পুলিশকে?এটা সাস্টের উপর হামলা নয় এটা পুরো  বাংলাদেশের ছাত্রজনতার উপর হামলা।আর ছাত্রজনতা তাও যদি কিছু করতে না পারেন তাহলে বলবো ঘরে চুড়ি পড়ে সেজে থাকেন!এই বাংলা আপনার জন্য নয়!কারন বাংলার যে ইতিহাস বাংলার যে ত্যাগ তার প্রত্যেকটার শুরু হয়েছে ছাত্রসমাজ হতে!আপনার চুড়ি পড়ায় শ্রেয়!
করোনাভাইরাসের নতুন ভেরিয়েন্ট বা ধরন অমিক্রন দ্রুত সংক্রমণ আকারে ছড়িয়ে পড়ছে। এটাকে জনস্বাস্থ্য বিশেষজ্ঞরা করোনার তৃতীয় ঢেউ বলে আখ্যায়িত করেছেন। এ রকম কঠিন পরিস্থিতিতে আবারও ক্ষতির শঙ্কায় পড়েছেন বিয়েকেন্দ্রিক বাণিজ্যের সঙ্গে যুক্ত ব্যবসায়ীরা। এক সপ্তাহে দেশে (১৭-২৩ জানুয়ারি) করোনা সংক্রমণে নতুন রোগী বেড়েছে ৬৭ হাজার ৪২৫ জন, আর মারা গেছেন ৭৯ জন। এই সপ্তাহে আগের সপ্তাহের তুলনায় নতুন রোগী বেড়েছে ১৮০ শতাংশের বেশি, মৃত্যু বেড়েছে প্রায় ৮৮ শতাংশ। সংক্রমণ দ্রুত ছড়ানোর পরিস্থিতিতে সরকার বিধিনিষেধ জারি করায় কনভেনশন হল ও কমিউনিটি সেন্টারগুলোতে এখন বিয়ে, জন্মদিনসহ অন্যান্য অনুষ্ঠানের নতুন বুকিং নেওয়া বন্ধ। পুরোনো বুকিংও বাতিল হচ্ছে। বিয়ের সাজসজ্জা ও উপকরণের দোকানগুলো ধুঁকছে। সেই সঙ্গে বিউটি পারলারগুলোতেও এখন কনে সাজানোর কাজ নেই। ফুলের ব্যবসাও রয়েছে মন্দার মুখে। তাদের সবার কপালেই এখন চিন্তার ভাঁজ। গত রোববার রাজধানীর কয়েকটি এলাকা ঘুরে বিভিন্ন কনভেনশন হল ও কমিউনিটি সেন্টার, বিউটি পারলার ও ফুলের দোকানে কথা বলে এমন তথ্য জানা গেছে। এসব প্রতিষ্ঠান জানায়, করোনাভাইরাসের দ্বিতীয় ঢেউ কমার পর তিন-চার মাস ধরে ব্যবসায় গতি ফিরছিল। কিন্তু করোনার তৃতীয় ঢেউয়ে, অর্থাৎ অমিক্রনের কারণে তা থেমে গেছে। এতে বিয়েকেন্দ্রিক ব্যবসা আবার ক্ষতির শঙ্কায় পড়েছে। মিরপুরের বিলাস ভবন কমিউনিটি সেন্টারে আগে যেখানে প্রতি মাসে ১২টির বেশি বিয়ের অনুষ্ঠান হতো, সেখানে তা কমে এখন পাঁচ-ছয়ে নেমে গেছে। অন্য অনুষ্ঠানও তেমন হচ্ছে না। প্রতিষ্ঠানটির স্বত্বাধিকারী মো. মোতালিব হোসেন প্রথম আলোকে বলেন, ‘করোনার ধাক্কা কাটিয়ে কিছুটা ঘুরে দাঁড়াতে শুরু করেছিলাম। কিন্তু নতুন বিধিনিষেধের ফলে অনুষ্ঠানের সংখ্যা আবারও কমছে। সাধারণত অন্তত এক মাস আগেই অনুষ্ঠানের বুকিং দেওয়া হয়। সেই হিসাবে জানুয়ারি মাসে মোটামুটি অনুষ্ঠানের বুকিং দেওয়া ছিল। কিন্তু ফেব্রুয়ারি মাসের জন্য এখন কোনো সাড়াই (বুকিং) পাচ্ছি না। মিরপুর ১ এলাকার সিটি মহল কনভেনশন সেন্টার ২০১৩ সাল থেকে মুনাফা করে আসছিল। কিন্তু প্রতিষ্ঠানটি করোনায় বড় ধাক্কা খায়। বিধিনিষেধ শেষে কয়েক মাস মোটামুটি চললেও দুই সপ্তাহ ধরে আবার বুকিং কমে গেছে। কনভেনশন সেন্টারটির ব্যবস্থাপক বরুণ দাস বলেন, ‘আগে যেখানে আড়াই শ-তিন শজনের অনুষ্ঠান হতো, সেখানে ইদানীং ৫০-৬০ জন নিয়েই বিয়ের অনুষ্ঠান হচ্ছে। বুকিংয়ের সংখ্যাও অনেক কমেছে। সব মিলিয়ে আবার লোকসানের দিকে যাচ্ছি বলে মনে হচ্ছে।’ করোনার নতুন ধরনের সংক্রমণে ক্ষতিগ্রস্ত হচ্ছেন রূপচর্চা ও সাজগোজের ব্যবসায় নিয়োজিত উদ্যোক্তারা। ধানমন্ডির ফারজানা শাকিলস মেকওভার সেলুনের স্বত্বাধিকারী ফারজানা শাকিল প্রথম আলোকে বলেন, করোনাভাইরাসের কারণে প্রথম বিধিনিষেধ শুরুর পর গ্রাহক অনেক কমেছিল। এরপর পরিস্থিতি অনেকটা স্বাভাবিক হয়ে এলেও আগের মতো গ্রাহক পাওয়া যায়নি। এরই মধ্যে করোনাভাইরাসের নতুন ধরন অমিক্রনের সংক্রমণ শুরু হয়েছে। পরিস্থিতি খারাপ হলে গ্রাহক আবারও কমে যেতে পারে। তবে গত দুই বছরের অভিজ্ঞতার আলোকে স্বাস্থ্যবিধি মেনে নিয়মিত গ্রাহকসেবা দিতে পারবেন বলে আশাবাদী ফারজানা। মিরপুরের রূপনগর এলাকার লেডিস অপশন বিউটি পারলারের ব্যবস্থাপক আলমগীর হোসেন বলেন, ‘আমার এখানে বিয়ের চেয়ে ছোটখাটো সাজগোজের কাজই বেশি হয়। কিন্তু লকডাউনের পর আগের মতো গ্রাহক আসেনি। এখন নতুন করে সংক্রমণ যেভাবে বাড়ছে, তাতে কী হবে বলতে পারছি না।’ লালমাটিয়াভিত্তিক নারী উদ্যোক্তা নাইমা আহমেদ জানান, তাঁর বিউটি পারলার হিমুস মেকওভারে করোনার আগের তুলনায় ৫০ শতাংশ কাজও আসছে না। এখন যে কাজ পাওয়া যাচ্ছে, তাতে দোকানভাড়া ও বিউটিশিয়ানদের বেতনও উঠছে না। মাঝখানে বিয়ের মৌসুমে কিছু কাজ পেয়েছিলেন। কিন্তু সেটাও এখন কমছে। কাজ কম পাওয়ার কারণ সম্পর্কে নাইমা বলেন, ‘লালমাটিয়া ও ধানমন্ডি এলাকার বিভিন্ন শিক্ষাপ্রতিষ্ঠানের শিক্ষার্থী ও অভিভাবকেরাই আমাদের মূল গ্রাহক। করোনার কারণে শিক্ষাপ্রতিষ্ঠানগুলো বন্ধ হওয়ায় গ্রাহক কমে গেছে। স্বাভাবিকভাবেই আমাদের আয়ও কম হচ্ছে।’ নতুন সংক্রমণের চিন্তায় পড়েছেন ফুল ব্যবসায়ীরাও। ধানমন্ডিতে ৪০ বছর ধরে সড়কের পাশে ফুল বিক্রি করছেন উজ্জ্বল হোসেন ও রফিক মিয়া। তাঁরা জানান, আগে দিনে গড়ে ছয় হাজার টাকার বেশি ফুল বিক্রি হতো। এখন দৈনিক বিক্রি হয় দেড় থেকে দুই হাজার টাকা। রাজধানীর আগারগাঁওয়ের ফুল ব্যবসায়ী মো. রাব্বি জানান, গত দুই মাসে বিক্রি ভালো হয়েছে। কিন্তু বিয়েগুলো পিছিয়ে যাওয়ায় গত এক সপ্তাহে তাঁর তিনটি অর্ডার বাতিল হয়ে গেছে। এদিকে বিয়েকেন্দ্রিক বাণিজ্যে নিয়োজিত ব্যবসায়ীরা করোনার ক্ষতি কাটিয়ে উঠতে সরকারের কাছে সহায়তা চেয়েছেন। এ বিষয়ে বাংলাদেশ কমিউনিটি সেন্টার, কনভেনশন হল অ্যান্ড ক্যাটারিং অ্যাসোসিয়েশনের (বিসিসিএ) সভাপতি জাকির হোসেন প্রথম আলোকে বলেন, ‘অন্য অনেক খাতের ব্যবসায়ীরা প্রণোদনা পেলেও আমরা পাইনি। ব্যাংকগুলোও আমাদের লোন দিচ্ছে না। সরকারি প্রণোদনা ঋণ পেলে আমরা সংকট কাটিয়ে ঘুরে দাঁড়াতে পারব। নারায়ণগঞ্জের আড়াইহাজার উপজেলায় অবস্থিত বিশেষায়িত জাপানি অর্থনৈতিক অঞ্চলে আগামী বছর থেকে উৎপাদন কার্যক্রম শুরু হবে। আজ বৃহস্পতিবার বিকেলে বাংলাদেশ শিল্প ও বণিক সমিতির (এফবিসিসিআই) সভাপতির সঙ্গে সৌজন্য সাক্ষাতের সময় এ কথা জানিয়েছেন বাংলাদেশে নিযুক্ত জাপানের রাষ্ট্রদূত ইতো নাওকি। এক বিজ্ঞপ্তিতে এসব জানিয়েছে এফবিসিসিআই। জাপানি রাষ্ট্রদূত বলেন, অর্থনৈতিক অঞ্চলকে ঘিরে জাপানি কোম্পানিগুলোর আগ্রহ বাড়ছে। এ আগ্রহকে কাজে লাগিয়ে বাংলাদেশের অর্থনীতিকে আরও বিকশিত করার সুযোগ রয়েছে। ভবিষ্যতে জাপানি উদ্যোক্তাদের বিনিয়োগের প্রধান গন্তব্য হবে বাংলাদেশ। তবে এ জন্য বিনিয়োগ পরিবেশকে আরও সহজ করার জন্য আহ্বান জানান ইতো নাওকি। এ ক্ষেত্রে কয়েকটি বাধার কথা উল্লেখ করেন রাষ্ট্রদূত ইতো নাওকি। তিনি বলেন, পরিচালন মূলধনের জন্য ঋণের জোগান, ঋণপত্র খুলতে বিলম্ব, আয়কর ও ভ্যাটের উচ্চহার, বন্ড লাইসেন্সের নবায়ন জটিলতা, ইপিজেডের কারখানাগুলোর সঙ্গে বাইরের শিল্পের মজুরির পার্থক্য জাপানি বিনিয়োগের ক্ষেত্রে প্রধান বাধা হয়ে আছে। এসব সমস্যার সমাধান হলে এ দেশে জাপানি বিনিয়োগ আরও বাড়বে বলে আশা প্রকাশ করেন তিনি। অন্যদিকে বিনিয়োগের ক্ষেত্রে এসব সমস্যা সমাধানে সরকারের সঙ্গে আন্তরিকভাবে কাজ করবেন বলে রাষ্ট্রদূতকে আশ্বাস দেন এফবিসিসিআই সভাপতি মো. জসিম উদ্দিন। তিনি বলেন, শতাধিক জাপানি কোম্পানি বহু বছর ধরে বাংলাদেশে ব্যবসা করে আসছে। পাশাপাশি উন্নয়ন প্রকল্পেও বাংলাদেশের অন্যতম বড় অংশীদার জাপান। জসিম উদ্দিন আরও বলেন, অর্থনৈতিক উন্নয়নের ফলে বাংলাদেশের অভ্যন্তরীণ বাজারের আকারও বেড়েছে। তাই বাংলাদেশে বিনিয়োগ করা যেকোনো জাপানি কোম্পানির লাভজনক হওয়ার যথেষ্ট সুযোগ রয়েছে। এ সময় বিদেশি বিনিয়োগকারীদের জন্য সরকারের নেওয়া অবকাঠামোগত উন্নয়নসহ বিভিন্ন নীতিসহায়তার কথা তুলে ধরেন এফবিসিসিআই সভাপতি। বৈঠকে আরও উপস্থিত ছিলেন এফবিসিসিআইয়ের সহসভাপতি আমিন হেলালী ও মো. হাবিব উল্লাহ, পরিচালক মো. নাসের, প্রীতি চক্রবর্তী ও মহাসচিব মোহাম্মদ মাহফুজুল হক। ২০১৯ সালের ২৬ মে জাপানের সুমিতোমো করপোরেশনের সঙ্গে যৌথ উদ্যোগে প্রায় এক হাজার একর জমিতে অর্থনৈতিক অঞ্চল স্থাপনের চুক্তি করে বাংলাদেশ অর্থনৈতিক অঞ্চল কর্তৃপক্ষ (বেজা)। চুক্তি অনুযায়ী, ২০২২ সালের জুনের মধ্যে সেখানে সব ধরনের অবকাঠামোর নির্মাণকাজ শেষ করার কথা রয়েছে।
আমাদের মাথাপিছু আয় বাড়ছে। কিন্তু কতটা মৌলিক ও বাস্তব পরিবর্তন হয়েছে সেসব খাতে, যা শিশুদের উন্নয়নকে প্রভাবিত করে? প্রচলিত শিক্ষাব্যবস্থা কী ভূমিকা রাখতে পারছে আমাদের শিশুদের যোগ্য, দক্ষ, প্রযুক্তি জ্ঞানসম্পন্ন ও যুক্তিনির্ভর করে গড়ে তুলতে?  
হতাশার বিষয় হলো, আমাদের শিক্ষা, স্বাস্থ্য কিংবা প্রযুক্তি খাতে শিশুদের জন্য বর্তমান বিনিয়োগ দক্ষিণ এশিয়ার প্রতিবেশী দেশগুলোর তুলনায় কম। তাই প্রতিযোগিতায় টিকতে আমাদের করণীয় একটাই—দক্ষতা উন্নয়নে বৃহত্তর বিনিয়োগ ও তার যথাযথ বাস্তবায়ন।  
স্বাধীনতার পাঁচ দশকে বাংলাদেশ একটি মধ্যম আয়ের দেশে পরিণত হওয়ার দ্বারপ্রান্তে।  
এ রকম একটি সময়ে আমাদের জনমিতিতে যে পরিবর্তন হচ্ছে, তার সুফল ভোগ করতে হলে আমাদের বর্তমান শিশু ও তরুণদের জন্য বিনিয়োগ বাড়াতেই হবে। কারণ, ২০২৯ সালে ৭ শতাংশ মানুষ বয়োবৃদ্ধ বা প্রবীণ হয়ে যাবে। ২০৪৭ সালে এই হার দাঁড়াবে মোট জনসংখ্যার ১৪ শতাংশে। জনমিতিতে এমন পরিবর্তনের কারণে সে সময়ের সামাজিক চ্যালেঞ্জ মোকাবিলা করতে আজকের প্রজন্মকে বর্তমানের তুলনায় তিন থেকে চার গুণ বেশি দক্ষ হতে হবে।
তরুণদের দক্ষতা বাড়াতে সরকারি ও বেসরকারি বিনিয়োগ বৃদ্ধি করতে হবে শিক্ষা, স্বাস্থ্য, স্যানিটেশন, পুষ্টি, সামাজিক নিরাপত্তা ও প্রযুক্তি খাতে। এ ছাড়াও লক্ষ রাখতে হবে শহর, গ্রাম কিংবা প্রত্যন্ত অঞ্চলের শিশুরা যেন এই বিনিয়োগের সমান অংশীদার হওয়ার সুযোগ পায়।  
আমাদের এটাও মনে রাখা প্রয়োজন যে শ্রমবাজারে নারীদের অংশগ্রহণ মাত্র ৩৬ শতাংশ, যা গতিশীল সামাজিক ও আর্থিক সমতা বিধানের ক্ষেত্রে বড় বাধা। তাই নারীদের নিরাপদ কর্মপরিবেশ নিশ্চিত করা ও কর্মক্ষেত্রে তাদের অংশগ্রহণ বৃদ্ধির জন্য বর্তমানে নারী তথা মেয়েশিশুসহ সবার জন্য পর্যাপ্ত বিনিয়োগ আবশ্যক। এখনই সিদ্ধান্ত নিতে হবে, আমরা আমাদের শিশুদের জন্য কী করব। কতটা দক্ষ করে তাদের আগামীর জন্য গড়ে তুলব। এ ছাড়া নৈতিকতা ও স্কিল বাড়াতেও কাজ করতে হবে এখনই। শিশু অধিকার সনদ ও মৌলিক অধিকারের যে প্রতিশ্রুতি সরকার দিয়েছে, তার বাস্তবায়ন নিশ্চিত করতে হবে অতি অল্প সময়ে।   শিশুদের জন্য বিনিয়োগ কোনো দয়া বা দাক্ষিণ্য নয়, বরং এটি আমাদের সুরক্ষিত আগামীর জন্য একটি বাস্তব পদক্ষেপ।
অমিক্রন ভ্যারিয়্যান্টের বেশ কয়েকটি মিউটেশন রয়েছে যা ভ্যারিয়্যান্টটি কীভাবে আচরণ করে তার উপর প্রভাব ফেলতে পারে। এসব প্রমাণের উপর ভিত্তি করে বিশ্ব স্বাস্থ্য সংস্থা অমিক্রনের ধরণটিকে উদ্বেগের একটি কারণ হিসাবে চিহ্নিত করেছে। অমিক্রন সম্পর্কে এখনও যথেষ্ট অনিশ্চয়তা রয়ে গেছে। এর সংক্রমণ-ক্ষমতা, তীব্রতা এবং পুনরায় সংক্রমণের ঝুঁকি মূল্যায়নের জন্য বেশ কিছু গবেষণা চলছে।
যখন একটি ভাইরাস ব্যাপকভাবে ছড়িয়ে পড়ে এবং অসংখ্য সংক্রমণ ঘটায়, তখন ভাইরাসের মিউটেশন বা পরিবর্তনের সম্ভাবনা বেড়ে যায়। একটি ভাইরাস যত বেশি ছড়ায়, ততো বেশি সেটা পরিবর্তনের মধ্য দিয়ে যায়। অমিক্রনের মতো করোনা ভাইরাসের ভ্যারিয়্যান্টগুলো মনে করিয়ে দেয় যে, কোভিড-১৯ মহামারী এখনও শেষ হয়ে যায়নি। এ কারনে কোভিড-১৯ এর টিকা গ্রহণের সুযোগ পাবার সাথে সাথে এটি গ্রহণ করা সবার জন্য অত্যাবশ্যকীয়। এছাড়াও সকলের উচিত শারীরিক দূরত্ব বজায় রাখা, মাস্ক পরা, নিয়মিত হাত ধোয়া এবং ঘরের ভিতরের জায়গাগুলোতে যেন ভালভাবে বায়ু-চলাচল করতে পারে তা নিশ্চিত করা সহ ভাইরাসের বিস্তার রোধে বিদ্যমান নির্দেশনাগুলো অনুসরণ করা।ভ্যাকসিন এবং অন্যান্য জনস্বাস্থ্য ব্যবস্থা যেন সর্বত্র পাওয়া যায় – তা নিশ্চিত করাও অত্যন্ত গুরুত্বপূর্ণ।
ভ্যাকসিনের বৈষম্য নিম্ন-আয়ের দেশগুলোকে, বিশেষ করে আফ্রিকার অনেকগুলো দেশকে, কোভিড-১৯ এর করুণার উপর ছেড়ে দিয়েছে। যেসব দেশে করোনার টিকার সরবরাহ পর্যাপ্ত  রয়েছে, তাদের উচিত প্রতিশ্রুত ডোজগুলো অবিলম্বে সরবরাহ করা।
অমিক্রন ভ্যারিয়্যান্ট এখন বিশ্বের অনেক দেশে সনাক্ত হয়েছে। এখন পর্যন্ত বিশ্বের বেশিরভাগ দেশে অমিক্রন ভ্যারিয়্যান্ট সনাক্ত না হলেও এই ভ্যারিয়্যান্টটি সম্ভবত বেশিরভাগ দেশেই রয়েছে বলে বিশ্ব স্বাস্থ্য সংস্থার একটি রিপোর্টে উল্লেখ করা হয়েছে।
প্রাথমিকভাবে যেসব গবেষণা হয়েছে, সেসব গবেষণায় প্রাপ্ত ফলাফলে দেখা যাচ্ছে যে, অমিক্রন ভ্যারিয়্যান্ট ডেল্টা ভ্যারিয়্যান্টের তুলনায় কম মারাত্মক হতে পারে। তবে আমাদের আরও তথ্যের প্রয়োজন এবং বিশ্ব স্বাস্থ্য সংস্থা এটিকে "মৃদু" বলে উড়িয়ে দেয়া উচিত নয় বলে সতর্ক করে দিয়েছে। এ বিষয়ে আরও গবেষণা চলছে এবং গবেষণা থেকে তথ্য পাবার সাথে সাথে তা হালনাগাদ করা হবে। এটা মনে রাখা জরুরি যে, কোভিড-১৯ এর সকল ধরনই মারাত্মক রোগের বা মৃত্যুর কারণ হতে পারে। এসব ধরনের মধ্যে রয়েছে ডেল্টা ভ্যারিয়্যান্ট যা এখনও বিশ্বব্যাপী শক্তিশালী ভ্যারিয়্যান্ট হিসাবে পরিচিত। এই কারণেই ভাইরাসের বিস্তার রোধ করা এবং ভাইরাসের সংস্পর্শে আসার ঝুঁকি হ্রাস করা খুবই গুরুত্বপূর্ণ। অমিক্রন ভ্যারিয়্যান্ট অন্যান্য ভ্যারিয়্যান্টের তুলনায় অনেক দ্রুত ছড়িয়ে পড়ছে। প্রাপ্ত তথ্যের উপর ভিত্তি করে বিশ্ব স্বাস্থ্য সংস্থা মনে করছে যে, কোভিড-১৯ সংক্রমণ রয়েছে এমন সম্প্রদায়ের মধ্যে অমিক্রন ভ্যারিয়্যান্ট ডেল্টা ভ্যারিয়েন্টের চাইতে দ্রুত ছাড়িয়ে যাবে। তবে টিকা দেওয়া এবং সতর্কতা অবলম্বন করা যেমন, ভিড় এড়িয়ে চলা, অন্যদের থেকে নিজের দূরত্ব বজায় রাখা এবং মাস্ক পরা কোভিড-১৯ এর বিস্তার রোধে গুরুত্বপূর্ণ। আমরা এটাও জানি যে, এসব সতর্কতা কোভিড-১৯ এর অন্যান্য ধরনের বিরুদ্ধেও কার্যকর৷ গবেষকরা কোভিড-১৯ টিকার কার্যকারিতার উপর অমিক্রন ভ্যারিয়্যান্টের সম্ভাব্য প্রভাব খতিয়ে দেখছেন। কোভিড-১৯ ভ্যাকসিনের কার্যকারিতা নিয়ে এখন পর্যন্ত তেমন কোনও তথ্য না থাকলেও এসব ভ্যাকসিন মারাত্মক অসুস্থতা এবং মৃত্যু ঝুঁকি হ্রাস করে এবং সাধারণ অসুস্থতা এবং সংক্রমণ হ্রাস করতে পারে। তবে, বিশ্ব স্বাস্থ্য সংস্থার প্রতিবেদন অনুযায়ী এখন পর্যন্ত মনে হচ্ছে যে, বর্তমানে যেসব ভ্যাকসিন পাওয়া যায় সেগুলো গুরুতর রোগ এবং মৃত্যুর বিরুদ্ধে উল্লেখযোগ্য সুরক্ষা প্রদান করে। ডেল্টা ওয়ান এর মতো ব্যাপকভাবে ছড়িযে পড়া অন্যান্য ধরন থেকে রক্ষার জন্য টিকা দেয়াও গুরুত্বপূর্ণ। যখন আপনার সময় আসবে, ঠিক সেসময় টিকা নেওয়া নিশ্চিত করুন। যদি আপনার টিকার বিষয় দুটি ডোজ নেওয়ার সাথে সম্পৃক্ত থাকে, তাহলে সর্বোচ্চ সুরক্ষা পাওয়ার জন্য দুটি ডোজই গ্রহণ করা জরুরি। বিশ্ব স্বাস্থ্য সংস্থার প্রতিবেদনে যে সব প্রাথমিক প্রমাণ পাওয়া যায় তা থেকে বোঝা যায় যে, ডেল্টার মতো করোনার অন্যান্য ধরনগুলোর তুলনায় অমিক্রনের বিরুদ্ধে পূর্ববর্তী সংক্রমণটি কম সুরক্ষা দিতে পারে। তবে, তথ্য এখনও যথেষ্ট না থাকলেও তথ্য পাওয়া সাপেক্ষে এগুলো হালনাগাদ করা হবে। আপনি আগে কোভিড-১৯ এ সংক্রমিত হয়ে থাকলেও আপনার টিকা নেওয়া উচিত। যদিও কোভিড-১৯ সংক্রমণ থেকে রক্ষা পেয়েছে এমন ব্যক্তিদের ভাইরাসের বিরুদ্ধে কিছু প্রাকৃতিক প্রতিরোধ ক্ষমতা তৈরি হতে পারে। তবে এটি কতক্ষণ স্থায়ী হয় বা কতটা সুরক্ষিত করে আমরা এখনও তা জানিনা । ভ্যাকসিন আরও নির্ভরযোগ্য সুরক্ষা প্রদান করে।
মহামারির কারণে দীর্ঘদিন স্কুল বন্ধ থাকায় বাংলাদেশে ৩ কোটি ৭০ লাখ শিশুর পড়াশোনা ব্যাহত হয়েছে। ২০২১ সালের সেপ্টেম্বরে স্কুলগুলো পুনরায় খুলে দেওয়া হলেও সরকার নতুন করে ২৩ জানুয়ারি থেকে ৬ ফেব্রুয়ারি ২০২২ পর্যন্ত স্কুল বন্ধের ঘোষণা দিয়েছে।
বাংলাদেশে ইউনিসেফের প্রতিনিধি মি. শেলডন ইয়েট বলেন, “কোভিড-১৯ মোকাবিলার ক্ষেত্রে স্কুল বন্ধ করতে হলে তা অবশ্যই শেষ অবলম্বন হিসেবে অস্থায়ী ভিত্তিতে করতে হবে। সংক্রমণের ঢেউ সামাল দিতে আমরা যেসব পদক্ষেপ নিচ্ছি তার মধ্যে প্রতিষ্ঠান বন্ধের ক্ষেত্রে সবার শেষে এবং খুলে দেওয়ার ক্ষেত্রে সর্বাগ্রে স্কুল থাকা উচিত।”
ইউনিসেফের শিক্ষা বিষয়ক প্রধান রবার্ট জেনকিন্স বলেন, “বৈশ্বিক শিক্ষা ব্যবস্থায় কোভিড-১৯ সম্পর্কিত বিঘ্নের দুই বছর পূর্ণ হবে আগামী মার্চে। খুব সহজভাবে বললে, আমরা শিশুদের পড়াশোনার ক্ষেত্রে প্রায় অপূরণীয় মাত্রার ক্ষতি প্রত্যক্ষ করছি। তবে পড়াশোনার ক্ষেত্রে প্রতিবন্ধকতার অবসান ঘটাতে হবে এবং শুধু স্কুল পুনরায় খুলে দেওয়াই এক্ষেত্রে যথেষ্ট নয়। পড়াশোনার ক্ষতি কাটিয়ে উঠতে শিক্ষার্থীদের নিবিড় সহায়তা প্রয়োজন। শিশুদের মানসিক ও শারীরিক স্বাস্থ্য, সামাজিক বিকাশ এবং পুষ্টি আগের অবস্থায় ফিরিয়ে নিতে স্কুলগুলোকে শুধু শেখানোর নির্ধারিত গণ্ডির বাইরেও যেতে হবে।”
শিশুরা গণনা ও স্বাক্ষরতার মৌলিক দক্ষতা হারিয়েছে। বৈশ্বিকভাবে,পড়াশোনায় ব্যাঘাতের অর্থ হলো- লাখ লাখ শিশু শ্রেণিকক্ষে থাকলে যে একাডেমিক শিক্ষা অর্জন করতে পারতো তা থেকে উল্লেখযোগ্য মাত্রায় বঞ্চিত হয়েছে, যেখানে ছোট ও আরও বেশি প্রান্তিক শিশুরা সবচেয়ে বেশি ক্ষতির সম্মুখীন হয়েছে।
নিম্ন ও মধ্যম আয়ের দেশগুলোতে স্কুল বন্ধের কারণে পড়াশোনার ক্ষতি হওয়ায় ১০ বছর বয়সীদের ৭০ শতাংশই সহজ পাঠ্য পড়া বা বোঝার সক্ষমতা অর্জন করতে পারেনি, যা মহামারির আগের সময়ের তুলনায় ৫৩ শতাংশ বেশি।
ইথিওপিয়ায় প্রাথমিক বিদ্যালয়ের শিশুরা স্বাভাবিক শিক্ষাবর্ষে যে পরিমাণ গণিত শিখতে পারতো তার মাত্র ৩০ থেকে ৪০ শতাংশ শিখতে পেরেছে বলে ধারণা করা হয়।
যুক্তরাষ্ট্রে টেক্সাস, ক্যালিফোর্নিয়া, কলোরাডো, টেনেসি, উত্তর ক্যারোলিনা, ওহাইও, ভার্জিনিয়া ও মেরিল্যান্ডসহ অনেক অঙ্গরাজ্যে পড়াশোনার ক্ষতি পরিলক্ষিত হয়েছে। উদাহরণস্বরূপ, টেক্সাসে ২০২১ সালে গ্রেড ৩-এর দুই-তৃতীয়াংশ শিশুদের তাদের গ্রেডের জন্য গণিতে দক্ষতা কম ছিল। ২০১৯ সালে এই হার ছিল অর্ধেক শিশু।
ব্রাজিলের বেশ কয়েকটি প্রদেশে গ্রেড ২-এর প্রতি ৪ শিশুর মধ্যে ৩ জন পড়ার দক্ষতা অর্জন থেকে বিচ্যুত, যা মহামারির আগে ছিল প্রতি ২ শিশুর মধ্যে একজন। দেশটিতে ১০-১৫ বছর বয়সী শিক্ষার্থীদের প্রতি ১০ জনের মধ্যে ১ জন জানিয়েছে, তাদের স্কুল পুনরায় খুলে দেওয়ার পরে তারা আর স্কুলে ফিরে যাওয়ার পরিকল্পনা করছে না।
দক্ষিণ আফ্রিকায় স্কুলগামী শিশুদের শিক্ষাবর্ষে যে অবস্থানে থাকার কথা তার চেয়ে তারা ৭৫ থেকে ১০০ শতাংশ পর্যন্ত পিছিয়ে আছে। ২০২০ সালের মার্চ থেকে ২০২১ সালের জুলাইয়ের মধ্যবর্তী সময়ে প্রায় ৪ থেকে ৫ লাখ শিক্ষার্থী স্কুল থেকে ঝরে পড়েছে বলে জানা গেছে।
স্কুল বন্ধ থাকার কারণে এর নেতিবাচক প্রভাব ক্রমেই বাড়ছে। স্কুল বন্ধ থাকায় তা পড়াশোনার ক্ষতির পাশাপাশি শিশুদের মানসিক স্বাস্থ্যকে প্রভাবিত করেছে, তাদের নিয়মিত পুষ্টি প্রাপ্তির উৎস কমিয়ে দিয়েছে এবং তাদের নিগ্রহের শিকার হওয়ার ঝুঁকি বাড়িয়েছে।
ক্রমেই উঠে আসা তথ্য-প্রমাণ দিচ্ছে যে, কোভিড-১৯ শিশু ও তরুণ জনগোষ্ঠীর মধ্যে উচ্চ হারে উদ্বেগ ও বিষণ্ণতা সৃষ্টি করেছে, যেখানে কিছু গবেষণায় দেখা গেছে, মেয়ে, কিশোর-কিশোরী এবং গ্রামাঞ্চলে বসবাসকারীরা অধিক হারে এই সমস্যাগুলোর সম্মুখীন।
স্কুল বন্ধ থাকার সময়ে বিশ্বব্যাপী ৩৭ কোটিরও বেশি শিশু স্কুলের খাবার থেকে বঞ্চিত হয়, যা কিছু শিশুর জন্য খাবার ও দৈনিক পুষ্টি প্রাপ্তির একমাত্র নির্ভরযোগ্য উৎস।
ইউনিসেফের ৭৫তম প্রতিষ্ঠাবার্ষিকী উপলক্ষে প্রকাশিত সংস্থাটির নতুন এক প্রতিবেদনে বলা হয়েছে, দক্ষিণ এশিয়া জুড়ে সরকারগুলোকে জরুরি ভিত্তিতে কোটি কোটি শিশু ও তাদের পরিবারের জন্য - বিশেষ করে যাদের জীবন কোভিড-১৯ মহামারি এবং অন্যান্য দুর্যোগের কারণে বিপর্যস্ত হয়ে পড়েছে - তাদের মৌলিক স্বাস্থ্য, শিক্ষা এবং সুরক্ষা সেবায় জরুরিভাবে বিনিয়োগ বাড়াতে হবে। ।
‘দক্ষিণ এশিয়ায় শিশুদের জন্য সুযোগ পুনরুজ্জীবিত করা’ শীর্ষক প্রতিবেদনে এই অঞ্চলের ৬০ কোটি শিশুর মধ্যে সবচেয়ে প্রান্তিক অবস্থানে থাকা শিশুদের ওপর মহামারিটি যে অসম প্রভাব ফেলেছে তা তুলে ধরা হয়েছে। প্রতিবেদনে বলা হয়েছে, জরুরি স্বাস্থ্য, টিকাদান, পুষ্টি, সুরক্ষা ও শিক্ষার মতো সেবাগুলো আগের অবস্থায় ফিরিয়ে নেওয়া না গেলে, কোভিড-১৯ মহামারির সবচেয়ে নেতিবাচক প্রভাব কয়েক দশক বিরাজ করবে। প্রতিবেদনে উল্লেখ করা হয়েছে, মানবিক বিপর্যয় এবং খরা, বন্যা ও বায়ু দূষণের মতো জলবায়ু-সম্পর্কিত দুর্যোগগুলো শিশুদের জন্য পরিস্থিতি আরও খারাপ করে তুলেছে।
মহামারির আগে, দক্ষিণ এশিয়া ছিল বিশ্বের সবচেয়ে দ্রুত উন্নয়নশীল অঞ্চলগুলোর একটি, যেখানে এই প্রবৃদ্ধিকে আরও জোরদার করতে একটি বিশাল তরুণ জনগোষ্ঠী ছিল এবং এই অঞ্চলে শিশুদের জন্য উল্লেখযোগ্য অগ্রগতিও অর্জিত হচ্ছিল। গত ২৫ বছরে শিশুমৃত্যুর হার অর্ধেকেরও বেশি কমেছে এবং ২০০০ সাল থেকে খর্বাকৃতির সমস্যায় ভোগা শিশুদের সংখ্যা কমেছে এক তৃতীয়াংশেরও বেশি। শিশুদের মাধ্যমিক বিদ্যালয়ে ভর্তির হার ক্রমাগত বেড়েছে এবং ১৮ বছর বয়সের আগে মেয়েদের বিয়ের হারও কমে এসেছে। এই অঞ্চলের ৯০ শতাংশের বেশি জনগোষ্ঠী এখন নিরাপদ খাবার পানি পায়।
দক্ষিণ এশিয়ায় ইউনিসেফের আঞ্চলিক পরিচালক জর্জ লারিয়া-আদজেই বলেন, “সাম্প্রতিক দশকে শিশু অধিকারের অগ্রগতিতে আমাদের অঞ্চলে যে উল্লেখযোগ্য সাফল্য অর্জিত হয়েছে তা এখন ঝুঁকির মধ্যে। যদি আমরা এখনই পদক্ষেপ নিতে ব্যর্থ হই, তবে কোভিড-১৯ মহামারির সবচেয়ে খারাপ প্রভাব আগামী কয়েক দশক ধরে অনুভূত হবে। তবে এখন পদক্ষেপ গ্রহণের মাধ্যমে, আমরা সুযোগগুলোকে পুনরুজ্জীবিত করতে পারি এবং এটা নিশ্চিত করতে পারি যে, দক্ষিণ এশিয়ার প্রতিটি শিশু কেবল টিকেই থাকবে না, বরং সমৃদ্ধি লাভ করবে।”
প্রতিবেদনটি মৌলিক স্বাস্থ্য ও টিকাদান পরিষেবাগুলো সম্পূর্ণরূপে আগের অবস্থায় ফিরিয়ে নেওয়া এবং শিক্ষার্থীদের পড়াশোনায় যে ক্ষতি হয়েছে তা পুষিয়ে নিতে সহায়তা করার মতো তাৎক্ষণিক অগ্রাধিকারগুলো চিহ্নিত করে। তবে একইসঙ্গে এই মহামারির কাছ থেকে যে শিক্ষা পাওয়া গেছে এবং নতুন যে সুযোগগুলো তৈরি হয়েছে তার রূপরেখাও তুলে ধরেছে, যা এখন সব শিশুর উপকারে কাজে লাগানো সম্ভব।
এর মধ্যে রয়েছে জনস্বাস্থ্য ব্যবস্থাগুলো, যা কোভিড-১৯ আরও ভালোভাবে মোকাবিলার জন্য চালু করা উন্নত কোল্ড চেইন ও অক্সিজেন অবকাঠামোর মধ্যে পরিলক্ষিত হয়েছে। অন্যান্য সুযোগের মধ্যে রয়েছে মানসিক স্বাস্থ্য সম্পর্কে জনসাধারণের মধ্যে কথোপকথন বৃদ্ধি, যা চাহিদাগুলো শনাক্তকরণে ও আরও পরিষেবার চাহিদা তৈরিতে সহায়তা করছে এবং এই অঞ্চলের গভীর ডিজিটাল বিভাজনের দূর করার প্রয়োজনকে তুলে ধরেছে।
ইউনিসেফ বলেছে, শিশুদের অগ্রগতিকে আগের অবস্থায় ফিরিয়ে আনার জন্য জরুরি বিনিয়োগের পাশাপাশি ভবিষ্যৎ মহামারির ঢেউ মোকাবেলা করার জন্যও এই অঞ্চলের প্রস্তুতি বাড়াতে হবে।
জর্জ লারিয়া-আদজেই বলেন, “একের পর এক নতুন ভ্যারিয়েন্টের আবির্ভাব ঘটলেও দক্ষিণ এশিয়ার মাত্র ৩০ শতাংশ জনগোষ্ঠীকে সম্পূর্ণরূপে টিকা দেওয়া হয়েছে, যার ফলে পরিবারগুলো এখনও বিপজ্জনকভাবে অরক্ষিত। বিশ্বজুড়ে সরকারগুলোকে অবশ্যই কোভিড-১৯ টিকার ন্যায্য ও ন্যায়সঙ্গত প্রাপ্তি নিশ্চিত করতে হবে। মহামারিটি সবার জন্য শেষ হওয়ার আগ পর্যন্ত কারও জন্যই শেষ হবে না।”
শিশুদের ওপর মহামারির অসম প্রভাবের বিষয়টি “আমাদের ভবিষ্যৎ, আমাদের অধিকার, আমাদের কথা” শিরোনামের একটি যুব বিবৃতিতে পুনর্ব্যক্ত করা হয়, যা দক্ষিণ এশিয়ার ৮টি দেশের প্রায় ৫০০ জন তরুণ-তরুণীকে সম্পৃক্ত করে বিশদ ভার্চুয়াল আলোচনার ফলাফল।
“কোভিড-১৯ মহামারি আমাদের পরিস্থিতিকে আরও খারাপ করে তুলেছে। আমাদের স্কুলগুলো বন্ধ থেকেছে, অনেক ক্ষেত্রে মাসের পর মাস ধরে বন্ধ থেকেছে। আমাদের মধ্যে অনেকেই হয়তো কখনোই আর স্কুলে ফিরতে পারবো না,” বলা হয়েছে এই বিবৃতিতে, যা ইউনিসেফ, সাউথ এশিয়া অ্যাসোসিয়েশন ফর রিজিওনাল কো-অপারেশন (সার্ক) সহ ঊর্ধ্বতন সরকারি কর্মকর্তাদের সঙ্গে শেয়ার করা হয়েছে। “আপনার পদক্ষেপের মাধ্যমে আমরা দক্ষিণ এশিয়ার তরুণ জনগোষ্ঠীর জীবন বদলে দিতে পারি।”
প্রতিবেদনে শিশুদের অগ্রগতিকে পূর্বের অবস্থায় ফিরিয়ে আনতে এবং দক্ষিণ এশিয়ার প্রতিটি শিশুর জন্য আরও ভালো একটি ভবিষ্যৎ গড়ে তোলার জন্য প্রয়োজনীয় গুরুত্বপূর্ণ পদক্ষেপগুলোর রূপরেখা দেওয়া হয়েছে, যার মধ্যে রয়েছে:
১. শিশু-সংবেদনশীল সামাজিক সুরক্ষা কর্মসূচিতে বিনিয়োগ সম্প্রসারণ, বিশেষ করে সবচেয়ে ঝুঁকিতে থাকা শিশু এবং তাদের পরিবারের জন্য।
২. সশরীরে স্কুলে উপস্থিত হয়ে পড়াশোনা চালুর পাশপাশি পড়াশোনার ক্ষতি কাটিয়ে উঠতে পদক্ষেপ নেওয়া, এই অঞ্চলের ডিজিটাল বিভাজন দূর করার এবং প্রতিটি শিশুর জন্য মানসম্মত শিক্ষা নিশ্চিত করা।
৩. আরও শক্তিশালী সমন্বিত জাতীয় স্বাস্থ্য ও পুষ্টি ব্যবস্থা গড়ে তোলা, যা শিশুদের প্রাণঘাতী কিন্তু চিকিৎসাযোগ্য রোগ থেকে সুরক্ষিত রাখবে এবং এই অঞ্চলের শিশুদের পুষ্টি সঙ্কট দূর করে।
৪. অবহেলা ও শোষণ থেকে শিশুদের সুরক্ষিত রাখা এবং সব শিশু ও তরুণদের মানসিক স্বাস্থ্যের বিষয়টির প্রতি আলোকপাত করা।
৫. জলবায়ু অভিযোজন এবং শিশুদের জন্য গুরুত্বপূর্ণ পরিষেবাগুলোতে স্থিতিস্থাপকতার অর্জনের লক্ষে বর্ধিত বিনিয়োগের মাধ্যমে জলবায়ু পরিবর্তনের প্রভাব থেকে শিশুদের সুরক্ষিত রাখতে জরুরি পদক্ষেপ গ্রহন করা।
২০২০ সালে কোভিড-১৯ এর কারণে জরুরি সেবা ব্যাহত হওয়ার বিষয়টি প্রায় ২ লাখ ২৮ হাজার অতিরিক্ত শিশুকে মৃত্যুর মুখে ঠেলে দেয়। এর পাশাপাশি প্রায় ৫৩ লাখ শিশু গুরুত্বপূর্ণ টিকা কার্যক্রম থেকে বাদ পড়ে, যা আগের বছরের তুলনায় প্রায় ১৯ লাখ বেশি। ২০২০ সালে অতিরিক্ত ৩৮ লাখ ৫০ হাজার শিশু শীর্ণকায় হয়ে বেড়ে উঠেছে বা শারীরিক দুর্বলতায় ভুগেছে বলে ধারনা করা হয়।
অন্য প্রায় সব অঞ্চলের তুলনায় দক্ষিন এশিয়াতে স্কুলগুলো বেশিদিন বন্ধ ছিল। ৪০ কোটিরও বেশি শিশু ও তাদের শিক্ষকদের এমন একটি অঞ্চলে দূরশিক্ষণ ব্যবস্থায় যেতে বাধ্য করা হয়েছিল, যে অঞ্চলে দূরশিক্ষণ ব্যবস্থার জন্য প্রয়োজনীয় সংযোগ ও যন্ত্র কেনার সক্ষমতা কম। এটা পড়াশোনার সুযোগ প্রাপ্তির ক্ষেত্রে আশঙ্কজনক অসমতার সৃষ্টি করে। প্রত্যন্ত অঞ্চলের দরিদ্র শিশু, মেয়ে ও শারীরিকভাবে অক্ষম শিক্ষার্থীরা অসমভাবে ক্ষতিগ্রস্ত হয়েছে।
জর্জ লারিয়া-আদজেই বলেন, “আজকের সঙ্কট সব শিশুর চাহিদা পূরণ করতে পারে – এমন শক্তিশালী ও অভিযোজিত স্বাস্থ্য, শিক্ষা ও সুরক্ষা ব্যবস্থা গড়ে তোলার এক অনন্য সুযোগ উপস্থাপন করেছে। কোনো শিশু যাতে পেছনে পড়ে না থাকে তা নিশ্চিত করতে ইউনিসেফ দক্ষিণ এশিয়ার দেশগুলোর সরকার, ব্যবসা খাত, সুশীল সমাজ ও শিশুদের সঙ্গে ঘনিষ্ঠভাবে কাজ করে যাবে।”
বিশ্বের সবচেয়ে সুবিধাবঞ্চিত শিশুদের কাছে পৌঁছাতে বিশ্বের কঠিনতম কিছু স্থানে কাজ করে ইউনিসেফ। ১৯০টিরও বেশি দেশ ও অঞ্চলে সর্বত্র সব শিশুর জন্য আরও ভালো একটি পৃথিবী গড়ে তুলতে আমরা কাজ করি। শিশুদের জীবন বাঁচাতে সহায়তা করতে, তাদের অধিকার সমুন্নত রাখতে এবং তাদের মধ্যে থাকা সম্ভাবনার পরিপূর্ণ বিকাশ ঘটাতে সহায়তা করতে ইউনিসেফের দক্ষিণ এশিয়া বিষয়ক আঞ্চলিক কার্যালয় (আরওএসএ) আফগানিস্তান, বাংলাদেশ, ভুটান, ভারত, মালদ্বীপ, নেপাল, পাকিস্তান ও শ্রীলঙ্কায় ইউনিসেফের কার্যালয়ের সঙ্গে কাজ করে।
নিউইয়র্ক, ২৮ জানুয়ারি ২০২২ – “কোভিড-১৯-এর ওমিক্রন ধরনটি সারা বিশ্বে যখন ছড়িয়ে পড়ছে, এটি যাতে শিশুদের পড়াশোনাকে ব্যাহত করতে না পারে সেজন্য সব ধরনের ব্যবস্থা নিতে আমরা সরকারগুলোর প্রতি আহ্বান জানাই।
“পড়াশোনার ক্ষেত্রে বিপর্যয় এড়াতে এবং শিশুদের তাদের শেখার পথে ফিরিয়ে আনতে ইউনিসেফ নিম্নলিখিত সুপারিশগুলো করেছে:
“স্কুল খোলা রাখুন। স্কুলগুলো পুরোপুরি বা আংশিক বন্ধ থাকার কারণে বর্তমানে প্রায় ৬১ কোটি ৬০ লাখ শিশু ক্ষতিগ্রস্ত। আমরা জানি যে, কোভিড-১৯ ঝুঁকি প্রশমনের ব্যবস্থাগুলোই স্কুলগুলোকে খোলা রাখতে সাহায্য করে। আমরা আরও জানি যে, ডিজিটাল সংযুক্তির পেছনে বিনিয়োগ নিশ্চিত করতে পারলেই কোনো শিশু পেছনে পড়ে থাকবে না। প্রতিটি শিশুকে স্কুলে ফিরিয়ে আনতে আমাদের জরুরী পদক্ষেপ নেওয়া প্রয়োজন। এর মধ্যে রয়েছে প্রতিটি কমিউনিটির প্রান্তিক শিশুদের ওপর বিশেষ লক্ষ্য রেখে কিছু বিষয়ে বিস্তৃত সহায়তা প্রদান করা। যেমন শ্রেণিকক্ষে পাঠদানের ঘাটতি পূরণে অতিরিক্ত ক্লাস নেওয়া, মানসিক স্বাস্থ্য ও পুষ্টি সহায়তা, সুরক্ষা এবং অন্যান্য পরিষেবা প্রদান।
“শিক্ষক এবং স্কুল কর্মীদের অবিলম্বে টিকা দিন। প্রথম সারির স্বাস্থ্যকর্মী এবং উচ্চ ঝুঁকিতে থাকা জনগোষ্ঠীকে কোভিড-১৯ এর টিকাদানের পরপরই এই টিকা প্রদানের ক্ষেত্রে শিক্ষক এবং স্কুল কর্মীদের সম্পূর্ণরূপে সমর্থন ও অগ্রাধিকার দেওয়া উচিত।
 “অগ্রাধিকার প্রাপ্য জনগোষ্ঠীকে পুরোপুরি সুরক্ষিত করার পর এবং টিকার যথেষ্ট প্রাপ্তি নিশ্চিত হলে ইউনিসেফ শিশুদের টিকাদানকে সমর্থন করে। সশরীরে স্কুলে যাওয়ার জন্য টিকাদানকে পূর্বশর্ত করবেন না। কোভিড-১৯ টিকা প্রাপ্তি সাপেক্ষে সশরীরে স্কুলে যাওয়ার শর্ত আরোপ করলে তা শিশুদের শিক্ষাগ্রহণের সুযোগ না পাওয়া এবং ক্রমবর্ধমান বৈষম্যের শিকার হওয়ার ঝুঁকিতে ফেলে। বিশ্ব স্বাস্থ্য সংস্থা সুপারিশের সঙ্গে সামঞ্জস্য রেখে ইউনিসেফ শিশু ও কিশোর-কিশোরীদের টিকাদান ছাড়াই স্কুলগুলো খোলা রাখার এবং কোভিড-১৯ নিয়ন্ত্রণ কৌশল যাতে পড়াশোনা ও সামাজিক জীবনের অন্যান্য দিকগুলোতে শিশুদের অংশগ্রহণকে সহজতর করে তা নিশ্চিত করার সুপারিশ করে।
“সংকটময় পরিস্থিতিতে সবসময় কঠিন সিদ্ধান্ত নিতে হয়। কোভিড-১৯ মহামারি বিশ্বজুড়ে শিক্ষা ব্যবস্থায় যে নজিরবিহীন চ্যালেঞ্জ তৈরি করছে তা আমরা স্বীকার করি। তবে এক্ষেত্রে ঝুঁকি খুবই বেশি। শিশুদের স্কুলে রাখার জন্য সম্মিলিতভাবে আমাদের পক্ষে সম্ভব সবকিছু করতে হবে।”
করোনার মধ্যে আমেরিকা, কানাডা ও ইউরোপীয় ইউনিয়নে (ইইউ) বাংলাদেশি চিংড়ির কদর বেড়েছে। সেই সঙ্গে বেড়েছে এ দেশের চিংড়ির দামও। আর তাতেই ইউরোপীয় ইউনিয়নভুক্ত দেশ ও আমেরিকায় চিংড়ি রপ্তানিকারক বাংলাদেশি প্রতিষ্ঠানগুলোর আয় বেড়েছে কয়েক গুণ। রপ্তানিকারকেরা বলছেন, মূলত বাগদা চিংড়ির ভৌগোলিক নির্দেশক (জিওগ্রাফিক্যাল ইন্ডিকেশন) বা জিআই সনদ এ চাহিদা বাড়িয়ে দিয়েছে। বাংলাদেশ থেকে আমেরিকা, কানাডা ও ইইউতে চিংড়ি রপ্তানিকারক ও শেয়ারবাজারে তালিকাভুক্ত দুই কোম্পানির আয় থেকে এ তথ্য পাওয়া গেছে।
শেয়ারবাজারে তালিকাভুক্ত বিদেশি হিমায়িত মৎস্য রপ্তানিকারক কোম্পানি রয়েছে দুটি। কোম্পানি দুটি হলো জেমিনি সি ফুড ও অ্যাপেক্স ফুডস। এ দুটি কোম্পানির সর্বশেষ আর্থিক প্রতিবেদনের তথ্য অনুযায়ী, চিংড়ি রপ্তানি করে জেমিনি সি ফুডের আয় গত ৬ মাসে ৭০০ শতাংশ বা ৪২ কোটি টাকা বেড়েছে। রপ্তানি বৃদ্ধির কারণে কোম্পানিটির রপ্তানি বাবদ নগদ সহায়তাপ্রাপ্তিও বেড়েছে কোম্পানিটির। ফলে সার্বিকভাবে আয় বেড়েছে কোম্পানিটির।
জেমিনি সি ফুড গত জুলাই থেকে ডিসেম্বর পর্যন্ত ৬ মাসে ৪৮ কোটি টাকার চিংড়ি রপ্তানি করেছে। আগের বছর, অর্থাৎ ২০২০ সালের একই সময়ে রপ্তানি হয়েছিল মাত্র ছয় কোটি টাকার চিংড়ি।
জানা গেছে, জেমিনি সি ফুড গত জুলাই থেকে ডিসেম্বর পর্যন্ত ৬ মাসে ৪৮ কোটি টাকার চিংড়ি রপ্তানি করেছে। আগের বছর, অর্থাৎ ২০২০ সালের জুলাই থেকে ডিসেম্বর পর্যন্ত সময়ে রপ্তানি হয়েছিল মাত্র ছয় কোটি টাকার চিংড়ি। রপ্তানি বৃদ্ধি পাওয়ায় কোম্পানিটি ২০২১ সালের শেষ ছয় মাসে নগদ সহায়তা বাবদ সরকারের কাছ থেকে তিন কোটি টাকা প্রণোদনা পেয়েছে। আগের বছর একই সময়ে এ বাবদ কোম্পানিটির আয় ছিল মাত্র ৪৩ লাখ টাকা।
অ্যাপেক্স ফুডস গত বছরের জুলাই-সেপ্টেম্বরে (তিন মাস) চিংড়ি রপ্তানি করেছে প্রায় ১১১ কোটি টাকার। আগের বছর একই সময়ে যার পরিমাণ ছিল ৬৫ কোটি টাকা।
চিংড়ি রপ্তানিকারক শেয়ারবাজারের অপর কোম্পানি অ্যাপেক্স ফুডসের সর্বশেষ আর্থিক প্রতিবেদনটি গত বছরের জুলাই-সেপ্টেম্বর (তিন মাস) সময়কালের। ওই তিন মাসে কোম্পানিটি চিংড়ি রপ্তানি করেছে প্রায় ১১১ কোটি টাকার। আগের বছর একই সময়ে তার পরিমাণ ছিল ৬৫ কোটি টাকা। সেই হিসাবে আগের বছরের একই সময়ের তুলনায় গত বছরের জুলাই-সেপ্টেম্বর সময়ে চিংড়ি রপ্তানি বেড়েছে প্রায় ৭২ শতাংশ বা ৪৬ কোটি টাকার বেশি।
করোনার মধ্যে গত বছর ইইউ ও আমেরিকায় হঠাৎ বাংলাদেশের চিংড়ির ব্যাপক চাহিদা তৈরি হয়। পাশাপাশি দামও বেড়েছে, যার সুফল পেয়েছে কোম্পানিগুলো।
কোম্পানিসংশ্লিষ্ট ব্যক্তিদের সঙ্গে কথা বলে জানা গেছে, করোনার মধ্যে গত বছর ইইউ ও আমেরিকায় হঠাৎ বাংলাদেশের চিংড়ির ব্যাপক চাহিদা তৈরি হয়। পাশাপাশি দামও বেড়েছে, যার সুফল পেয়েছে কোম্পানিগুলো। এতে কোম্পানি দুটি আয় ও মুনাফা বেড়েছে। কোম্পানির কর্মকর্তারা জানান, গত বছর বাংলাদেশের বাগদা চিংড়ি ভৌগোলিক নির্দেশক (জিওগ্রাফিক্যাল ইন্ডিকেশন) বা জিআই পণ্যের সনদ লাভ করে। এরপর এ দেশের বাগদা চিংড়ির চাহিদা বেড়ে যায় আমেরিকা ও ইইউতে। আর চাহিদা বেড়ে যাওয়ায় দামও ১০ থেকে ২০ শতাংশ পর্যন্ত বেড়েছে বলে জানান রপ্তানিকারক কোম্পানির একাধিক কর্মকর্তা।
নাম প্রকাশ না করার শর্তে জেমিনি সি ফুডের এক কর্মকর্তা প্রথম আলোকে বলেন, ‘জিআই সনদের স্বীকৃতির পর আমেরিকা, কানাডা ও ইইউতে আমাদের বাগদা চিংড়ির চাহিদা অনেক বেড়ে যায়। এতে দাম বেড়েছে। তাতে আমাদের আয় ও মুনাফায় বড় ধরনের ইতিবাচক প্রভাব পড়েছে।’ তিনি জানান, এ দেশ থেকে চিংড়ি রপ্তানিকারক প্রতিষ্ঠানগুলোর মধ্যে তাদের পণ্যের মানের আন্তর্জাতিক স্বীকৃতি বা মান সনদ বেশি। এ কারণে তাদের রপ্তানি অন্য প্রতিযোগী অনেকের চেয়ে বেশি বেড়েছে।
হাতিল এবার বাণিজ্য মেলায় উপস্থিত হয়েছে ভিন্ন কিছু ডিজাইনের পণ্য নিয়ে। প্রতিবছর হাতিল বাণিজ্য মেলায় উপস্থিত হয় সবার চেয়ে ভিন্ন কিছু উপস্থাপন করতে। সময়ের পরিবর্তনের সঙ্গে তাল মিলিয়ে ফ্যাশনের মতো চলছে আসবাবেও পরিবর্তন। 
বাসাবাড়ি সাজানোয় ভিন্নমাত্রা আনতে দর্শক ও ক্রেতারা আসছেন হাতিলের প্যাভিলিয়নে। হাতিলের স্লোগান হচ্ছে ‘স্লিম ইজ স্মার্ট’। এ স্লোগানে ভরসাও রাখছেন সবাই। হাতিলের ফার্নিচার সব সময় স্মার্ট, হালকা এবং প্রয়োজন মিটিয়ে থাকে শতভাগ।
এ বছর হাতিল ছোট প্যাভিলিয়ন নিয়ে অংশগ্রহণ করেছে মেলায়। হাতিল কমপ্লেক্স লিমিটেডের জ্যেষ্ঠ কর্মকর্তা (টেরিটোরি ইনচার্জ) মো. সাখাওয়াত হোসেন বলেন, প্যাভিলিয়ন ছোট হলেও ভার্চ্যুয়ালি সব কিছু ক্রেতা-দর্শনার্থীদের কাছে তুলে ধরার চেষ্টা করেছি। মেলায় আগত যে কেউ হাতিলের ওয়েবসাইটের মাধ্যমে পছন্দের ফার্নিচারটি দেখে নেওয়ার সুযোগ পাবেন। এ ছাড়া বাণিজ্য মেলায় হাতিলের শোরুমেই বড় পর্দায় ভার্চ্যুয়ালি পছন্দের ফার্নিচার দেখার সুযোগ রয়েছে। শোরুম বা প্যাভিলিয়নে সরাসরি ফার্নিচার দেখলে যে অনুভূতি পাওয়া যাবে, সে একই অনুভূতি পাওয়া যাবে ভার্চ্যুয়ালি। 
শোরুমে ঘুরে ঘুরে ফার্নিচার দেখার যে সুযোগ রয়েছে ক্রেতার, সেই সুযোগ ভার্চ্যুয়ালি এবারের মেলায়ও পাওয়া যাবে। হাতিলের ভার্চ্যুয়াল শোরুম। ক্রেতা যদি কোনো পণ্য অর্ডার দিতে চান, তাহলে ক্লিক করলে সরাসরি ওয়েবসাইটে চলে যাবে পণ্যটি।
বরাবরের মতো এবারও বাণিজ্য মেলা উপলক্ষে হাতিল ক্রেতাদের জন্য রেখেছে ৫-১০ শতাংশ ছাড়ে পণ্য কেনার সুযোগ। এই ছাড়ের সুযোগ একজন ক্রেতা শোরুম ও অনলাইন এবং বাণিজ্য মেলায়ও পেয়ে থাকেন। বাণিজ্য মেলার পাশাপাশি ক্রেতা অনলাইনেও হাতিলের ফার্নিচার ক্রয় করতে পারেন।
হাতিল ঢাকা আন্তর্জাতিক বাণিজ্য মেলা ২০১৮, ২০১৯ সালে সর্বোচ্চ ভ্যাট প্রদানের পুরস্কার অর্জন করে। এ ছাড়া ২০১৬, ২০১৭ সালে সর্বোচ্চ ভ্যাট প্রদানে যথাক্রমে দ্বিতীয় ও তৃতীয় স্থান অর্জন করে হাতিল। বাণিজ্য মেলায় প্যাভিলিয়ন তৈরিতেও মুনশিয়ানা দেখিয়েছে হাতিল। ২০১৫ সালে সবচেয়ে সুন্দর প্যাভিলিয়ন তৈরি ক্যাটাগরিতে প্রথম স্থান অর্জন করে। একই ক্যাটাগরিতে ২০১৪, ২০১৬ ও ২০১৭ সালে দ্বিতীয় স্থান অর্জন করে হাতিল।
দেশের প্রধান ফার্নিচার ব্র্যান্ড ১৯৮৯ সাল থেকে ৩০ বছরের বেশি সময় ধরে দেশে ও বিদেশে ক্রেতাদের ফার্নিচারের চাহিদা পূরণ করে আসছে। দেশের বাজারে ৭০টির বেশি সুবৃহৎ ও সুসজ্জিত শোরুম এবং ভারত ও ভুটানে ২০টি একক ব্র্যান্ড শোরুম রয়েছে হাতিল ফার্নিচারের। হাতিল ফার্নিচার রপ্তানি করে থাকে যুক্তরাষ্ট্র, কানাডা ও মধ্যপ্রাচ্যে। আরও জানতে ভিজিট করুন 
আলবার্ট জ্যাকবসন, যুক্তরাষ্ট্রের মিনেসোটা অঙ্গরাজ্যের হেস্টিংস পুলিশের কর্মকর্তা ছিলেন। ৩৩ বছর বয়সে ১৮৯৪ সালে তিনি দায়িত্ব পালনের সময় অপরাধীর গুলিতে প্রাণ হারান। ১২৭ বছর আগে হত্যাকাণ্ডের শিকার হয়ে তিনি উঠে এসেছিলেন সংবাদপত্রের শিরোনামে। এখন আবার তাঁর নাম এসেছে গণমাধ্যমে।
মৃত্যুর এত বছর পর আলবার্ট জ্যাকবসনের আবার আলোচনায় উঠে আসার নেপথ্যে তাঁর পুলিশ ব্যাজ। মৃত্যুর ১২৭ বছরের মাথায় তাঁর ব্যাজ খুঁজে পেয়েছেন একজন স্বজন। তাঁর এক প্রপৌত্রী সেটি পুলিশের কাছে ফেরত দিয়েছেন বলে জানিয়েছে যুক্তরাষ্ট্রভিত্তিক সংবাদমাধ্যম ইউপিআই।
হেস্টিংস পুলিশের বর্তমান প্রধান ব্রায়ান শ্যাফার জানান, আলবার্ট জ্যাকবসনের একজন প্রপৌত্রী সম্প্রতি তাঁকে এ ব্যাজ দিয়ে গেছেন। তিনি বলেন, ২০১৭ সালে তাঁর (শ্যাফার) সঙ্গে জ্যাকবসনের প্রপৌত্রী গ্লোরিয়া হেগেস্তুয়েনের (৭০) একবার দেখা হয়। সে সময় হেগেস্তুয়েন তাঁকে জ্যাকবসনের একটি ছবি দেন। আর এটিই হেস্টিংস পুলিশ দপ্তরে থাকা জ্যাকবসনের একমাত্র ছবি।
শ্যাফার জানান, কিছুদিন আগে হেগেস্তুয়েন তাঁর কাছে এসে একটি ব্যাজ দেন। হেগেস্তুয়েন তাঁকে জানিয়েছেন, তাঁর এক স্বজন ব্যাজটি খুঁজে পেয়েছেন। তিনি বলেন, এটি বলে বোঝানো যাবে না যে এ ব্যাজের আবেগমূল্য কত।
হেস্টিংস পুলিশ তাদের ফেসবুক পেজে জানিয়েছে, ব্যাজটি তাদের বিভাগের চালু করা প্রথম ব্যাজগুলোর মধ্যে একটি বলে তারা ধারণা করছে।
জ্যাকবসনের মৃত্যুর ঘটনা সে সময় স্থানীয় বিভিন্ন গণমাধ্যমে প্রকাশিত হয়েছিল। ১৮৯৪ সালের ১২ জুলাই হেস্টিংস ডেমোক্র্যাট পত্রিকার প্রতিবেদনে বলা হয়, ঘটনার দিন রেলস্টেশন এলাকায় দুজন সন্দেহভাজন চোরকে ধাওয়া করেন জ্যাকবসনসহ দুই পুলিশ কর্মকর্তা। এর মধ্যে জ্যাকবসনের সঙ্গী একজনকে ধরে ফেলেন। আর ধাওয়া করার একপর্যায়ে অন্যজন জ্যাকবসনকে ১২ ফুট দূর থেকে পেটে গুলি করেন। এতে তাঁর মৃত্যু হয়। হেস্টিংস ডেমোক্র্যাট–এর প্রতিবেদন অনুযায়ী, জ্যাকবসনকে গুলি করা ওই ব্যক্তির নাম জন ইভান।
মৃত্যুর সময় জ্যাকবসন স্ত্রী ও চার সন্তান রেখে যান। তাঁর ছেলে আলবার্ট এইচ অলি জ্যাকবসন ১৯২৮ সালে পুলিশে যোগ দেন। ১৯৪১ সালে তিনি হেস্টিংস পুলিশের প্রধান হন।
বিশ্বকাপ বাছাইপর্বে আর্জেন্টিনার বিপক্ষে আজ জয় খুব দরকার ছিল চিলির। জিতলেই ১০ দলের দক্ষিণ আমেরিকান বাছাইপর্বের পয়েন্ট তালিকার শীর্ষ চারে উঠে আসত দলটি। দক্ষিণ আমেরিকা থেকে শীর্ষ চার দল সরাসরি বিশ্বকাপে জায়গা করে নেবে। পঞ্চম দলটিকে পার হতে হবে প্লে-অফ। ম্যাচটাও হয়েছে চিলির ঘরের মাঠে।
ওদিকে আর্জেন্টিনার অধিনায়ক লিওনেল মেসি এই পর্বের ম্যাচগুলো খেলছেন না। ম্যাচের আগে কোচ লিওনেল স্কালোনির করোনা ধরা পড়েছে। সহকারী কোচ পাবলো আইমারও ছিলেন না। এমন ম্যাচে শুধু মাঠে মনোযোগ দিলেই হয়তো চলত চিলির। কিন্তু স্বাগতিক দল ম্যাচের আগে আর্জেন্টিনাকে হেনস্তা করে বাড়তি সুবিধা নিতে চাইছিল। আর্জেন্টিনার খেলোয়াড়দের নাকি টয়লেটেও যেতে দেয়নি চিলি!
চিলির বিরুদ্ধে বড় অভিযোগ তুলেছন দি পল
চিলির বিরুদ্ধে বড় অভিযোগ তুলেছন দি পলছবি: এএফপি
চিলির স্থানীয় সময় বৃহস্পতিবার আনহেল দি মারিয়া ও লাওতারো মার্তিনেজের গোলে চিলিকে ২-১ গোলে হারিয়েছে আর্জেন্টিনা। দুই গোলেই ভূমিকা ছিল মিডফিল্ডার রদ্রিগো দি পলের। ম্যাচ শেষে অবশ্য দি পল অন্য এক প্রসঙ্গ তুলে এনেছেন। আর্জেন্টিনার খেলোয়াড়দের মানসিকভাবে বিপর্যস্ত করে চিলি জয় পেতে চেয়েছিল, এমন অভিযোগ তুলেছেন দি পল।
দি পলের বর্ণনা শুনে মনে হচ্ছিল, কোনো বন্দিশিবিরে আটকে রাখা হয়েছিল আর্জেন্টিনার খেলোয়াড়দের, ‘প্লেন থেকে নামার পর এমনকি বাথরুমেও যেতে দেয়নি আমাদের। এয়ার কন্ডিশন বন্ধ করে দিয়েছিল। আমাদের কাছে কোনো পানি ছিল না। যতক্ষণ ছিলাম, সারাক্ষণ সাইরেন বাজিয়েছে।’
একটি জাতীয় দল অন্য দেশে খেলতে গেলে তাদের সাধারণত অতিথির মতো বরণ করে নেওয়া হয়। বাড়তি খাতিরযত্ন করা হয়। কিন্তু চিলিতে গতকাল ভিন্ন স্বাদ পেতে হয়েছে দি পলদের। আতলেতিকো মাদ্রিদে খেলা আর্জেন্টাইন মিডফিল্ডার চিলির এমন আচরণে একটু বিস্মিত, ‘এটা সঠিক না ভুল, তা বলব না। কিন্তু আমাদের দেশে যে দলই খেলতে আসে, আমরা তাদের যতটা সম্ভব আরামে রাখার চেষ্টা করি এবং মাঠেই জেতার চেষ্টা করি।’
দেশের চলচ্চিত্র ও টেলিভিশন অভিনয়শিল্পীদের পৃথক নির্বাচন আজ শুক্রবার। বাংলাদেশ চলচ্চিত্র শিল্পীদের নির্বাচন হবে এফডিসি প্রাঙ্গণে আর বাংলাদেশ শিল্পকলা একাডেমিতে অনুষ্ঠিত হবে টেলিভিশন অভিনয়শিল্পীদের সংগঠন অভিনয় শিল্পীসংঘের ভোট। দুটিই অভিনয়শিল্পীদের নির্বাচন। কিন্তু পার্থক্য অনেক। চলচ্চিত্র অঙ্গনের তারকাদের নির্বাচন ঘিরে তৈরি হয়েছে থমথমে পরিবেশ। অন্যদিকে আনন্দমুখর পরিবেশে নির্বাচনে শতভাগ চেষ্টা চালিয়ে যাচ্ছেন টেলিভিশনের অভিনয়শিল্পীরা।
শিল্পীদের আচার–আচরণ, কথা বলা, তাঁদের জীবনবোধ, সবকিছুই ভক্ত ও সাধারণ মানুষের কাছে অনুকরণীয়। অথচ সেই শিল্পীরাই প্রতিপক্ষ শিল্পীদের তির্যক বাক্যবাণে আক্রমণ করছেন। কেউ মানবিক দৃষ্টির জায়গা থেকে কাঁদছেন, সেটাকেই প্রতিপক্ষ বলছে ভোটারদের মন জয় করার রাজনীতি। এ–ও বলছেন, শিল্পীরা নির্বাচনের মাঠেও অভিনয় করছেন। এখানেই শেষ না। একজন চলচ্চিত্র অভিনেতার গায়ে হাত পর্যন্ত তোলা হয়েছে। তাঁদের প্যানেল থেকে বলা হচ্ছে, 'আমরাও হাত গুটিয়ে বসে থাকব না।' কেউ আবার দাবি করেছেন, তাঁকে ফোনে হত্যার হুমকি পর্যন্ত দেওয়া হয়েছে। অন্যদিকে সহকর্মীদের বিরুদ্ধে ভোট নিয়ে মিথ্যার অভিযোগ করছেন কেউ কেউ। এসব খবর, স্থিরচিত্র আর ভিডিও এখন ফেসবুকে ভাইরাল। এমন অনেক ঘটনায় শুরু থেকেই আলোচনায় চলচ্চিত্রশিল্পীদের নির্বাচন।
২০২২-২৪ দুই বছর মেয়াদি শিল্পীদের নির্বাচনে চলচ্চিত্রশিল্পী সমিতির ৪৪ অভিনয়শিল্পী ভোটে প্রতিদ্বন্দ্বিতা করছেন। ৪২৮ জন ভোটার এর মধ্য থেকে ২২ জনকে বেছে নেবেন। প্যানেল প্রচারণা ও প্রার্থী পরিচিতির পর থেকেই দুই পক্ষের তির্যক কথার আক্রমণ বাড়তে থাকে। গত সপ্তাহের শুরু থেকেই এফডিসিতে থমথমে অবস্থা বিরাজ করছে। নির্বাচনে সহকর্মী ও দায়িত্বপ্রাপ্তদের ওপর আস্থাহীনতার কথা জানিয়েছেন অভিনেত্রী নিপুণ। তিনি ইলিয়াস কাঞ্চন-নিপুণ পরিষদের সাধারণ সম্পাদক। নির্বাচনের এক দিন আগেই তিনি বলেন, 'ভোটের যে পরিবেশ, তাতে ভোটের দিন ভোট বুথে ব্যালট পেপার নিয়ে আমি টেনশনে আছি। যাঁরা ওই জায়গাটা পরিচালনা করছেন, তাঁরা নিরপেক্ষভাবে কাজ করবেন কি না, তা নিয়ে সন্দেহ আছে। কারণ, তাঁদের নিয়োগ দিয়েছে আমাদের প্রতিদ্বন্দ্বী প্যানেল।' অন্যদিকে মিশা–জায়েদ প্যানেলের সাধারণ সম্পাদক জায়েদ খান বলেন, 'একজন সদস্যের ব্যাপারে ইলিয়াস কাঞ্চন-নিপুণ প্যানেল থেকে অভিযোগ দিয়েছিল, তাঁকে সরিয়ে দেওয়া হয়েছে।' এদিকে নির্বাচন ঘিরে ঝামেলা হতে পারে বলে আগেই জানিয়ে রাখলেন নির্বাচন কমিশনার জাহিদ হোসেন। তিনি বলেন, 'এত মানুষের সমাগম হবে, বিশৃঙ্খলা তৈরি হতে পারে। একটা ছোট্ট ঘটনায় যেকোনো মুহূর্তে গ্যাঞ্জাম লেগে যেতে পারে।'
ঘরের কথা পরে জানবে কেন—এই যেন টেলিভিশন অভিনয়শিল্পীদের মূলনীতি। অভিনয়শিল্পীদের নির্বাচনের প্রার্থীদের নিয়ে দু-একটা প্রশ্ন উঠলেও বয়োজ্যেষ্ঠদের সম্মানহানি হবে বলে ঘটনা আড়াল করেছেন নির্বাচনের প্রার্থীরা। পরিচিতি সভায় তরুণ প্রার্থীদের কেউ কেউ বলেছেন, প্রতিদ্বন্দ্বী প্রার্থীকে যোগ্য মনে করলে তাঁকেই ভোট দেবেন। কারণ, তাঁরা একটি পরিবার। এই পরিবারে কারও হার নেই, এখানে সবাই জয়ী। অভিনয় শিল্পীসংঘের নির্বাচনের সম্মিলিত স্লোগান 'জিতবে ২১, হারবে না কেউ'। 
তাদের এই নির্বাচন ঘিরে নেই কোনো জনসমাবেশ, নেই কথার পাল্টা কথা। নেই কোনো প্যানেল ও দলাদলি। প্রধান নির্বাচন কমিশনার খায়রুল আলম সবুজ বলেন, 'নির্বাচনের পরিবেশ আনন্দদায়ক। কেউ নিয়ম ভাঙার চেষ্টা করেনি। আমরা সবাইকে বলে দিয়েছি, নির্বাচন থেকে আনন্দ নিতে হবে। এখানে আনন্দ ছাড়া পাওয়ার কিছু নেই। আমার সবার সঙ্গে কথা হয়েছে, তাঁরা ভালোবেসে দায়িত্ব নিতে চান। সংগঠনকে সময় দিতে চান।' গতকাল রাতে শিল্পকলার মাঠ থেকে অভিনয় শিল্পীসংঘের সভাপতি পদপ্রার্থী আহসান হাবীব নাসিম বলেন, 'আমরা অলমোস্ট সব প্রার্থীই এখন একসঙ্গে বসে আড্ডা দিচ্ছি। আমরা এমন পরিবেশ সব সময় চাই। আমাদের মধ্যে দলাদলি, কোন্দল, জিততেই হবে, এমন কিছু নেই।'
ব্যারোমিটারের উদ্ভাবক বিজ্ঞানী টরিসেলি বলেছিলেন, ‘বিশাল এক বায়ুসমুদ্রের তলদেশে আমরা ডুবে আছি।’  
আসলেই তাই। সেই সমুদ্রের তলদেশে আমরা মানুষ বাস করছি পিঁপড়ার মতো। আর আমাদের নিয়ে মহাকাশে ভেসে বেড়াচ্ছে আমাদের নীল গোল গ্রহটি। পৃথিবীর চারপাশ ঘিরে আছে বায়ুমণ্ডল। বায়ুমণ্ডলের চার ভাগের তিন ভাগই আছে ভূপৃষ্ঠ থেকে মাত্র ১১ কিলোমিটারের মধ্যে। আরও দূরে যেতে থাকলে ক্রমেই ছোট হয়ে আসে বায়ুর পুরুত্ব। কিন্তু পৃথিবীর বায়ুমণ্ডলের শেষ বিন্দুটি ঠিক কোথায় অবস্থিত? এ বিষয়ে নেই কোনো সুস্পষ্ট সংজ্ঞা।
পৃথিবীর পৃষ্ঠ থেকে ১০০ কিলোমিটার দূরের একটি রেখার নাম কারমান রেখা। একে অনেক সময় বহিস্থ মহাকাশ আর পৃথিবীর মধ্যের সীমানা ধরা হয়। রেখাটির দূরত্ব পৃথিবীর ব্যাসার্ধের ১.৫৭ অংশ। তবে মহাকাশযান পৃথিবীতে ফিরে আসার সময় কিন্তু ১২০ কিলোমিটার দূরে থাকতেই বায়ুমণ্ডলের কণার সঙ্গে ধাক্কা খেতে শুরু করে। এ ধাক্কায় যেন ক্ষতি না হয় সে জন্যও মহাকাশযানে বিশেষ ধরনের প্রতিরক্ষাব্যবস্থা থাকে।
তাহলে পৃথিবীর বায়ুমণ্ডল আসলে কোন পর্যন্ত? এ বিষয়ে সম্প্রতি একটি নির্ভরযোগ্য উত্তর দিয়েছে ইউরোপীয় স্পেস এজেন্সি এসা (ESA)। এ কাজে তারা ব্যবহার করেছে সোহো অবজারভেটরির ২০ বছরের পুরোনো উপাত্ত। তাদের প্রকাশিত ফলাফল যথেষ্ট চমকপ্রদ। পৃথিবীর বায়ুমণ্ডলের একেবারে বাইরের অঞ্চলের নাম জিওকরোনা। আর এই জিওকরোনার বিস্তৃতি চাঁদের সীমানা থেকেও বহুদূরে। জিও কথাটার মানে হলো পৃথিবী। আর করোনা মানে মুকুট। তার মানে জিওকরোনার অর্থ দাঁড়ায় পৃথিবীর মুকুট। জিওকরোনার কথা বিজ্ঞানীরা আগেও জানতেন। জানতেন, এটা মূলত হাইড্রোজেন পরমাণু দিয়ে গঠিত। তবে ঠিক কত দূর পর্যন্ত ছড়িয়ে আছে, সেটা জানা ছিল না। এবার জানা গেল এর চৌহদ্দি। আসলে শুধু চাঁদের সীমানা পার হয়ে গেছে বললে এর সত্যিকার পরিচয় বলা হয় না। চাঁদের কক্ষপথ থেকেও প্রায় দ্বিগুণ দূরত্ব পর্যন্ত এর বিস্তৃতি। পৃথিবী থেকে চাঁদের গড় দূরত্ব হলো ৩ লাখ ৮৪ হাজার কিলোমিটার। আর জিওকরোনার বিস্তৃতি ৬ লাখ ৩০ হাজার কিলোমিটার। দূরত্বটা পৃথিবীর ব্যাসের ৫০ গুণ। তার মানে চাঁদ পৃথিবীর চারপাশে পাক খাচ্ছে পৃথিবীর বায়ুমণ্ডলের ভেতরে থেকেই।
সোহো প্রকল্পের যাত্রা ১৯৯৫ সালে। পূর্ণ নাম সোলার অ্যান্ড হেলিওস্ফিরিক অবজারভেটরি। নাম অবজারভেটরি হলেও আসলে এটি একধরনের মহাকাশযান। শুরু হয়েছিল নাসা ও এসার যৌথ উদ্যোগে। মেয়াদকাল দুই বছর ধরে কাজ শুরু হলেও আজ ২৪ বছর পরও কাজ করে যাচ্ছে যানটি। সোহোরই একটি যন্ত্রের নাম সোয়ান। এই যন্ত্রটিই পৃথিবীর জিওকরোনা সম্পর্কে তথ্য জোগাড় করেছে। সোয়ানের দেওয়া তথ্য বিশ্লেষণ করেই জিওকরোনায় হাইড্রোজেনের উপস্থিতির কথা জানা গেছে। পাশাপাশি ঠিক কোথায় গিয়ে জিওকরোনার ইতি ঘটেছে, সেটাও জানা সম্ভব হয়েছে।
অনেক সময় আমরা চাঁদ বা সূর্যের চারপাশটা ঘিরে মুকুটের মতো একটা জিনিস দেখি। তবে এই মুকুট কিন্তু সূর্য বা চাঁদের নিজের মুকুট নয়। এটা বরং পৃথিবীর বায়ুমণ্ডলের কণারই কারসাজি।
গবেষকেরা পৃথিবীতে মধ্যযুগব্যাপী গামা রশ্মি বিস্ফোরণের তীব্র আঁচের চিহ্ন খুঁজে পেয়েছেন। এটা সুদূর মহাশূন্যে কোনো বিস্ফোরণ থেকে নির্গত হয়ে ছুটে এসেছে। হাজার আলোকবর্ষে সংঘটিত না হয়ে শত আলোকবর্ষে হলে নাকি পৃথিবী ধ্বংস হয়ে যেত। এত দিন বিতর্ক থাকলেও বর্তমানে বিজ্ঞানীরা বলছেন, দুটো কৃষ্ণগহ্বরের পরস্পরের সঙ্গে সংঘর্ষ বিশাল পরিমাণে গামা রশ্মি শক্তি মুক্ত করেছিল। তারই আঘাতের চিহ্ন বিভিন্ন উদ্ভিদে আমরা দেখি। রয়্যাল অ্যাস্ট্রোনমিক্যাল সোসাইটির মাসিক জার্নালে প্রকাশিত এক গবেষণাপত্র থেকে তা জানা গেছে। তার মানে হচ্ছে, শুধু ধূমকেতুর নয়, নানা রকম মহাজাগতিক বিপর্যয়ের মুখে দাঁড়িয়ে থাকে পৃথিবী।
অষ্টম শতাব্দীর দিকে মারাত্মক গামা রশ্মি বিস্ফোরণের ধাক্কা পৃথিবীতে এসে লেগেছিল। এটা নাকি মিল্কিওয়ে গ্যালাক্সির সবচেয়ে শক্তিশালী গামা রশ্মি বিস্ফোরণের একটি। এর কারণ হিসেবে বিজ্ঞানীরা কয়েক হাজার আলোকবর্ষ দূরের দুটি নিউট্রন নক্ষত্রের পারস্পরিক সংঘর্ষকে দায়ী করেছেন। এতে বিপুল পরিমাণে গামা রশ্মি মুক্ত হয়েছিল। সেই আঘাতের চিহ্ন বিভিন্ন উদ্ভিদ ও বরফের মধ্যে রয়ে গেছে। গামা রশ্মি হচ্ছে, দৃশ্যমান আলোর মতো একধরনের বিদুৎ–চুম্বকীয় তরঙ্গ। তবে কম্পাঙ্কের হার ১০ হাজার গুণ বেশি, যা ১০ ফুট কংক্রিটের দেয়াল ভেদ করে লক্ষ্যবস্তুতে আঘাত হানতে পারে। এ ধরনের গামা রশ্মির চিহ্ন পরমাণু বা হাইড্রোজেন বোমা বিস্ফোরণে লক্ষ করা যায়।
মধ্যযুগে গামা রশ্মির তীব্র আঁচের সাক্ষ্যপ্রমাণ পাওয়া গেছে উদ্ভিদ ও বরফে। এটা ২০১২ সালে গবেষকেরা জানতে পারেন। এ ব্যাপারে জাপানের প্রাচীন সিডারগাছের কথা উল্লেখ করেছেন তাঁরা। সেখানে আইসোটোপ তেজস্ক্রিয় কার্বন ১৪–এর (কার্বন মৌলের একটি ধরন) অস্বাভাবিক মাত্রা লক্ষ করেছেন। অ্যান্টার্কটিকার বরফেও এ ধরনের তেজস্ক্রিয়তা দেখা গেছে। তবে তা আইসোটপ তেজস্ক্রিয় বেরিলিয়াম ১০ (বেরিলিয়াম মৌলিক পদার্থের একটি ধরন)–এর। আবহমণ্ডলের ওপরের অংশে নাইট্রোজেন পরমাণুতে তীব্র বিকিরণের আঘাতে এ ধরনের আইসোটপের সৃষ্টি হয়।
এ ধরনের আইসোটোপ মূল মৌলের চেয়ে রাসায়নিক বৈশিষ্ট্যের ব্যাপারে তেমন ভিন্ন নয়। তবে নিউক্লিয়াস (পরমাণুর কেন্দ্র) ও প্রাণিজগতের ওপর তার প্রভাব ব্যাপক। গাছের চক্র এবং বরফখণ্ড থেকে প্রাপ্ত তথ্য ব্যবহার করে গবেষকেরা নিশ্চিত হয়েছেন যে এই ঘটনা ৭৭৪ থেকে ৭৭৫ সালের মধ্যে ঘটেছিল। তবে এই বিকিরণ মহাশূন্য থেকে এসেছিল। শুধু তা–ই নয়, ৩ থেকে ১২ হাজার বছরের দীর্ঘপথ অতিক্রম করে এই শ্যামল পৃথিবীতে আঘাত হেনেছিল।
প্রথম দিকে গবেষকেরা এ ঘটনার পেছনে সুপারনোভা অর্থাৎ বিস্ফোরণোন্মুখ নক্ষত্রের ভূমিকা রয়েছে বলে মনে করেছিলেন। এ ধারণা বাতিল হয়ে যায়। এ রকম ঘটলে এখনো সেখান থেকে নিক্ষিপ্ত এবং সরে যাওয়া টুকরোগুলোকে টেলিস্কোপে দেখা যেত। পরে যুক্তরাষ্ট্রের আরেক দল গবেষক বলেন, অস্বাভাবিক বিশাল সৌর ফ্লেয়ার বা সূর্যের পৃষ্ঠ থেকে আগুনের উচ্ছ্বাস পৃথিবীতে এসে ঝাপটা মেরেছিল। সাধারণভাবে এ সময়গুলোতে সূর্যপৃষ্ঠ থেকে প্রতি সেকেন্ডে ১৬ হাজার কোটি মেগা টন শক্তি নিঃসরণ করে, যা হিরোশিমায় নির্গত পরমাণু বোমার চেয়ে কোটি কোটি গুণ বেশি। কিন্তু ওই সময়ে শক্তিমাত্রা আরও বেশি ছিল। ওই বিজ্ঞানী দলের অনেকে এর সঙ্গে একমত হতে পারেননি। কারণ, সন্ধান পাওয়া আইসোটোপ কার্বন ১৪ ও বেরিলিয়াম ১০–এর উত্পন্নের সঙ্গে সোলার ফ্লেয়ারে উত্পন্ন শক্তি তুলনীয় নয়।
এরপর জার্মান পদার্থবিজ্ঞানীরা জানালেন, লাখ লাখ আলোকবর্ষের ব্যাপ্তি নিয়ে থাকা মিল্কিওয়ে গ্যালাক্সিতে প্রচণ্ড এক ভারী বিস্ফোরণ সংঘটিত হয়েছিল। দুটি গ্যালাকটিক বস্তুর সংঘর্ষে সৃষ্ট বিস্ফোরণের প্রবল বিকিরণের ঢেউ গ্যালাক্সিব্যাপী ছড়িয়ে পড়ে। এই গ্যালাকটিক বস্তুগুলো হতে পারে নিউট্রন নক্ষত্র, এমনকি কৃষ্ণগহ্বর পর্যন্ত। সূর্যের চেয়ে ৯ গুণ বেশি ভরের বস্তুই এ ধরনের পরিণতি বরণ করে। ১৯৩২ সালে নিউট্রন কণা আবিষ্কারের পরপর ডেভিডোভিচ ল্যান্ডাউ প্রথমে নিউট্রন নক্ষত্রের কথা বলেছিলেন। এ ধরনের নক্ষত্রে ইলেকট্রন–প্রোটন বলে কিছু থাকে না। বস্তুর চাপ শেষ পর্যন্ত এমন প্রবল হয় যে ইলেকট্রনের গতিবেগ আলোর গতিবেগের কাছাকাছি এসে যায়। ইলেকট্রন নিউক্লিয়াসের মধ্যে ঢুকে পড়ে এবং প্রোটনকে নিউট্রনে রূপান্তর করে। আরও বেশি ঘনত্ব ও চাপে নিউক্লিয়াস ভেঙে টুকরো টুকরো হয়ে যায়। পুরো নক্ষত্র শুধু নিউট্রন ভরা প্রকাণ্ড এক নিউক্লিয়াসে পরিণত হয়। নক্ষত্রটি বিশাল এক নিউট্রনের পিণ্ড। নিউট্রন নক্ষত্রের প্রধান বৈশিষ্ট্য হচ্ছে, অভিকর্ষ ও অধঃপতিত নিউট্রনের চাপের ভারসাম্য। এ ধরনের নক্ষত্রের ভর সূর্যের তুলনায় ১ থেকে ৩ গুণের সমান। অথচ এ ধরনের ভরের নক্ষত্র যদি নিউট্রন নক্ষত্রে পরিণত হয়, তাহলে তার ব্যাস হবে মাত্র ১০ থেকে ৩০ কিলোমিটার। অনেকটা নারায়ণগঞ্জ শহরের মতো। মজার ব্যাপার হচ্ছে, পৃথিবীতে এক চা–চামচ নিউট্রন নক্ষত্রের পদার্থের ওজন হলো পাঁচ শ কোটি টন। আর মানুষকে নিউট্রনের ঘনত্ব দিলে তার আকৃতি আলপিনের সমান হবে। এই গবেষণাপত্রের লেখক, জেনা বিশ্ববিদ্যালয়ের জ্যোতিঃপদার্থবিজ্ঞান ইনস্টিটিউটের অধ্যাপক  নেউহসার বলেছেন, ‘কয়েক সেকেন্ডের সংক্ষিপ্ত গামা রশ্মি বিস্ফোরণের বর্ণালির দিকে তাকিয়েছিলাম। আশ্চর্য হয়ে লক্ষ করলাম, এটি সন্ধান পাওয়া কার্বন ১৪ ও বেরিলিয়াম ১০–এর উত্পাদন হারের সঙ্গে সম্পূর্ণ সংগতিপূর্ণ। কৃষ্ণগহ্বর, নিউট্রন নক্ষত্র বা সাদা বামন নক্ষত্রের বিস্ফোরণে গামা রশ্মি তৈরি হয়।’ যুক্তরাষ্ট্রের ক্যানসাস বিশ্ববিদ্যালয়ের অধ্যাপক অ্যাডরিয়ান মেলট বলেছেন, যদিও এই সংক্ষিপ্তকালের গামা রশ্মির বিস্ফোরণ একটা সম্ভাব্য উপসংহার, তবে মিল্কিওয়ে গ্যালাক্সিতে নক্ষত্র পর্যবেক্ষণে বলা যায়, সোলার ফ্লেয়ারের ধারণাটিও গুরুত্বপূর্ণ। সোলার ফ্লেয়ার ও স্বল্প সময়ের গামা রশ্মি বিস্ফোরণ সম্ভাব্য ব্যাখ্যা হতে পারে। অবশ্য সম্ভাবনা হারের ওপর ভিত্তি করলে ওই সময়কালের মধ্যে বিশ্বে গামা রশ্মি বিস্ফোরণ ঘটার আশঙ্কা ১০ হাজার গুণ কম। র‍্যালফ নেউহসার বলেন, এ ধরনের ঘটনা পরপর ঘটা অসম্ভব। এখন ঘটলে আরও অনেক আঘাতের চিহ্ন দেখা সম্ভব হতো। অষ্টম শতাব্দীর মতো একই দূরত্বে মহাজাগতিক বিস্ফোরণ ঘটলে এটা কড়া নাড়ত আমাদের কৃত্রিম উপগ্রহগুলোকে।
এই গামা রশ্মি বিস্ফোরণ দুর্লভ। বিজ্ঞানীরা জানিয়েছেন, গ্যালাক্সিতে খুব বেশি হলে প্রতি ১০ হাজার বছরে একবার ঘটে। মজার ব্যাপার হচ্ছে, এ রকম একটি নাটকীয় ঘটনা সম্পর্কে মধ্যযুগের পূর্বপুরুষেরা অবগত ছিলেন না; তখন জাতিগোষ্ঠীগুলো তাদের অস্তিত্ব বজায়ের মরণ লড়াইয়ে ব্যস্ত—হাইপেশিয়া, আর্যভট্ট, খনা, ইবনে সিনা, গ্যালিলিও গ্যালিলি, ব্রুনো আরও কত নাম এই সময়ের বলি। এখনো তা নানাভাবে অব্যাহত। র‍্যালফ নেউহসার বলেন, এ ধরনের বিস্ফোরণ হাজার আলোকবর্ষ না হয়ে শত আলোকবর্ষ দূরে ঘটলেও এটা পৃথিবীর ওজোন স্তর ও প্রাণিজগৎকে ধ্বংস করে ফেলত। অজান্তে মহাজাগতিক বিপর্যয়ের মুখোমুখি হতো পৃথিবী।
সাবেক সোভিয়েত ইউনিয়ন ও যুক্তরাষ্ট্রের মধ্যকার ঠান্ডা পরমাণু যুদ্ধের আশঙ্কা শেষ হয়ে যায় বিংশ শতাব্দীর আশির দশকের শেষ দিকে। সায়েন্স ফিকশন কিংবদন্তি আর্থার সি ক্লার্ককে একবার মানবসভ্যতা ধ্বংসের আশঙ্কা সম্পর্কে প্রশ্ন করা হয়েছিল। তিনি উত্তরে ৫১ থেকে কমিয়ে ৫০ শতাংশের কথা বলেছিলেন। অর্থাৎ ১ শতাংশ পৃথিবীর আয়ু বৃদ্ধির কথা বলেছিলেন। পরে এর ব্যাখ্যা হিসেবে তিনি বলেন, ‘আমাদের বিপদ লুকিয়ে আছে মহাজাগতিক ঘটনাগুলোর মধ্যে।’ আর কার্ল সাগান বলেন, ‘যত দ্রুত সম্ভব মহাজগতে আমাদের সীমানার বিস্তার ঘটাতে পারব। গ্রহ থেকে গ্রহান্তরে ছড়িয়ে পড়তে পারব। ফলে এ ধরনের অনিশ্চয়তা কাটিয়ে আমাদের টিকে থাকার সম্ভাবনা বাড়াতে পারব।’
প্রাণীদের সবকিছুই একটু যেন বেশি বেশি। যেমন শামুকে শামুকে যদি ঝগড়া লাগে, তাহলে কিন্তু ওরা আমাদের মতো বলে না (তাদের ভাষায়) ‘চড় দিয়ে তোর বত্রিশটা দাঁত ফেলে দেব’। তাহলে তাদের বলতে হতো ‘চড় দিয়ে এক হাজারটা দাঁত ফেলে দেব’। কারণ শামুকের দাঁতের সংখ্যা বেশি না, মাত্র এক হাজার!
আবার অক্টোপাসের কথা যদি বলি তাহলে বলতে হয়, চট করে সাত সেকেন্ডে অক্টোপাসের ম্যাসিভ হার্ট অ্যাটাকে মরার সম্ভাবনা শূন্য! কারণ অক্টোপাসের হার্ট একটা না, তিনটা! ভ্যালেন্টাইন ডেতে তিন তিনটা গার্লফ্রেন্ড নিয়ে অক্টোপাস এমনিতেই ঘুরতে পারে, কোনো বিষয় না!
আর হাতির বেলায় মারদাঙ্গা স্কুলশিক্ষকেরা হাতিকে পড়াতে মোটেই উত্সাহী নয়। কারণ তারা বেয়াদব হাতি ছাত্রকে দুই পায়ে হাঁটুর ওপর নিলডাউন করতে পারবে না কখনোই। কারণ পৃথিবীতে হাতিই একমাত্র প্রাণী, যার হাঁটুর সংখ্যা দুইটা নয় চারটা!!
বিজ্ঞানচিন্তার প্রিয় বিজ্ঞানমনস্ক পাঠক ও পাঠিকারা বুঝতেই পারছেন প্রাণীদের এ রকম অনেক কিছুই একটু বেশি বেশি, জগতে তার উদাহরণ আছে ভূরি ভূরি। তবে একটা ব্যাপারে প্রাণীদের মধ্যে কিন্তু বেশ মিল আছে। প্রাণীরা নাকি সুরেলা সংগীতের ভক্ত! তবে বিজ্ঞান তো আর শুধু ‘নাকি’ দিয়ে চলে না, গবেষণা করে প্রমাণ করতে হয়। তাই এটা প্রমাণ করার জন্যই এক প্রাণীবিজ্ঞানী, যিনি আবার চমত্কার ভায়োলিনও বাজান, একদিন তাঁর ভায়োলিন নিয়ে ঢুকে গেলেন গভীর জঙ্গলে। তারপর ভায়োলিনে অসাধারণ এক সুর তুললেন। মুহূর্তে শত শত প্রাণী এসে তাকে ঘিরে ধরল...বাঘ, ভাল্লুক, জিরাফ, হরিণ, গন্ডার, বেজি, খরগোশ, শেয়াল...একে একে সবাই। তারা মুগ্ধ হয়ে শুনতে লাগল প্রাণীবিজ্ঞানীর অসাধারণ ভায়োলিন বাদন। এ সময় জঙ্গল তছনছ করে ছুটে এল বনের রাজা সিংহ। এসেই এক থাবায় বিজ্ঞানীর মুণ্ডু ছিঁড়ে চিবিয়ে খেয়ে ফেলল! ছিটকে পড়ে ভায়োলিন ভেঙে টুকরো টুকরো। অন্য প্রাণীরা সব একযোগে হায় হায় করে উঠল!
আমাদের বাসায় প্রথম কম্পিউটার এসেছিল ২০০০ সালে। তার হার্ডডিস্ক ছিল ২০ গিগাবাইট, র্যাম ৩২ মেগাবাইট, পেন্টিয়াম থ্রি মডেলের। সেই কম্পিউটার তখন বাজারে সবচেয়ে নতুন। সেই কম্পিউটারে একটা অডিও গান কপি করতে লাগত ৩ থেকে ৪ মিনিট। তখন আমরা নিয়মিত বিরতিতে ওয়ালপেপার মুছতাম জায়গা বের করার জন্য। এখন আমার বাসায় যে ডেস্কটপ ব্যবহার করা হচ্ছে, তার হার্ডডিস্ক ৬ টেরাবাইট, সঙ্গে ২৫০ গিগাবাইটের একটা এসএসডিও আছে, র্যাম ১৬ গিগাবাইট এবং প্রসেসর কোর-আই-ফাইভ এইটথ জেনারেশন।
মাঝখানের এই ১৮ বছরে কম্পিউটারজগতে এক বৈপ্লবিক পরিবর্তন হয়েছে। এখন কম্পিউটার নিয়ে প্রচুর গবেষণা হচ্ছে, হার্ডওয়্যার, সফটওয়্যারের প্রচুর চাহিদা তৈরি হচ্ছে। সেগুলো সরবরাহ করে কুলানো যাচ্ছে না, বাজারে প্রতিদ্বন্দ্বী বাড়ছে, গবেষণা হচ্ছে, অনেক অনেক কাজকর্ম করতে গিয়ে আগের ক্ষমতার কম্পিউটার দিয়ে কুলাচ্ছে না। কাজেই আরও বেশি ক্ষমতার চিপ তৈরি করতে হচ্ছে। সবকিছু মিলিয়ে মোটামুটি এলাহি অবস্থা। এই পরিবর্তনের মধ্যেই আমরা প্রযুক্তিগত প্রতিযোগিতার সুবিধাটুকু পেয়ে গেছি। আমাদের কাছে কম্পিউটার এখন অনেক সহজলভ্য, আগের চেয়ে অনেক বেশি ক্ষমতাসম্পন্ন।
গুগল, আইবিএম এবং আরও কয়েকটি সিলিকন ভ্যালির স্টার্টআপের মধ্যে বেশ অনেক দিন ধরে তুমুল প্রতিযোগিতা চলছে। এটি হচ্ছে পরবর্তী প্রজন্মের সুপারকম্পিউটার তৈরির প্রতিযোগিতা। আমাদের বর্তমান প্রজন্মের কম্পিউটার এখন অনেক কিছুই করতে পারে। ১৫ বছর আগের তুলনায় কম্পিউটারের কাজ করার ক্ষমতা বহুগুণে বেড়েছে। তারপরও এ যুগের কম্পিউটার দিয়ে আমরা অনেক কাজ করতে পারি না বা বিষয়টি অনেক সময়সাপেক্ষ হয়ে দাঁড়ায়।
শিগগিরই বাজারে আসছে কোয়ান্টাম কম্পিউটার। ঠিক কবে নাগাদ ওটা সাধারণ ক্রেতার হাতের নাগালে আসবে, বলা মুশকিল। কিন্তু নিঃসন্দেহে বলা যায়, সেই কম্পিউটারের ক্ষমতা বর্তমান যেকোনো কম্পিউটারের চেয়ে বহুগুণে বেশি হবে। সে লক্ষ্যেই বেশ কতগুলো প্রতিষ্ঠান দিন-রাত মোটামুটি পাগলের মতো কাজ চালিয়ে যাচ্ছে। চেষ্টা করছে পৃথিবীর সবচেয়ে শক্তিশালী কম্পিউটার তৈরির জন্য।
কোয়ান্টাম কণিকাগুলো মূলত অতিপারমাণবিক কণা। সেগুলো একই সঙ্গে একাধিক অবস্থায় থাকতে পারে। অন্যান্য কম্পিউটারের চেয়ে এর কাজ সম্পন্ন করার প্রক্রিয়াটাই ভিন্ন। এটাই হবে এই কম্পিউটারের সবচেয়ে বড় সুবিধা। বর্তমানের সাধারণ কম্পিটারের ক্ষমতা হিসাব করা হয় প্রতি সেকেন্ডে কত বিটের অপারেশন করতে পারে, তার ওপর। সাধারণ কম্পিউটারগুলোয় বিটসংখ্যা হয় দুটি—হয় ০ অথবা ১। এটাকে চাইলে ভোল্টেজ আপ আর ডাউনের সমতুল্য হিসেবে চিন্তা করা যেতে পারে। কোয়ান্টাম কম্পিউটারে বিটকে বলে কোয়ান্টাম বিট বা সংক্ষেপে কিউবিট (Qbit)। কোয়ান্টাম কণিকাগুলো একই সঙ্গে একাধিক অবস্থায় থাকতে পারে। অর্থাৎ কিউবিটের মান চাইলে একই সঙ্গে ০ ও ১ দুটোই হতে পারে। শুধু তা-ই কিন্তু নয়! বরং ১ আর ০ এই দুটি অবস্থার সুপারপজিশনের কারণে কিউবিটের মান আরও অনেক কিছুই হতে পারে। অর্থাৎ আরও অনেক বেশি তথ্য ধারণ করা সম্ভব।
কিউবিটের ধারণাটা কেমন হতে পারে? কাল্পনিক একটা গোলক কল্পনা করুন, ক্ল্যাসিক্যাল কম্পিউটারগুলো শুধু এই গোলকের দুই মেরুর দুটি মান গ্রহণ করতে পারে। কোয়ান্টাম কম্পিউটার এই গোলকপৃষ্ঠের ওপর যেকোনো মান গ্রহণ করতে পারবে। ফলে ক্ল্যাসিক্যাল কম্পিউটারের তুলনায় এর তথ্য নিয়ে কাজ করার ক্ষমতা বহুগুণে বেশি হয়। কিন্তু শক্তি খরচ হয় অনেক কম। একটা ফোটন, নিউক্লিয়াস অথবা ইলেকট্রন, এরা সবাই কিউবিট হিসেবে কাজ করতে পারে। এখনকার একদল গবেষক ফসফরাস মৌলের সর্ববহিস্থ কক্ষপথের ইলেকট্রনকে কিউবিট হিসেবে ব্যবহার করছেন।
ফসিল শব্দটি আমাদের মধ্যে বহুল প্রচলিত ও ব্যবহৃত। অথচ এর প্রতিশব্দ ‘জীবাশ্ম’ সে অর্থে তেমন প্রচলিত নয়। জীবাশ্মকে গাঠনিকভাবে আমরা জীবের অবশিষ্টাংশ বা অনুরূপ কিছু ধরে নিলেও আসলে এর আদি উত্স ক্ল্যাসিক ল্যাটিন শব্দটির (ফসিল) অর্থ মোটামুটি সহজ। তা হলো ‘খোঁড়াখুঁড়ির মাঠে যা পাওয়া যায়’। এই সংজ্ঞায়নের মাধ্যমে আমরা পাই ভূতাত্ত্বিক আদি জীবন সংগ্রহ থেকে পাওয়া জীবজদেহের অংশ, ভগ্নাংশ, চিহ্ন, কঙ্কাল, কোষকলা, ব্যাকটেরিয়া, প্রাণীর পদচিহ্ন বা বিশেষ বৈশিষ্ট্যের দাগ বা আঁচড়কে জীবাশ্ম বা ফসিল বলা হয়। এ ছাড়া আদি-ভূতাত্ত্বিক অনুসন্ধানে এসব সংরক্ষণে প্রস্তুরীভূত কাঠ, তেল–কয়লা এমনকি ডিএনএর প্রতিলিপিও পাওয়া গেছে। এসব প্রাকৃতিক উপায়ে পাওয়া ফসিল থেকে এদের বয়সকালও বের করা যায়। সুতরাং সার্বিক অর্থে ফসিলকে ‘ফসিল রেকর্ড’ হিসেবে বিবেচনা করাই যায়। 
ফসিলের প্রস্তুতিপর্ব শুরু হয় যে জীবজ বস্তুকে ঘিরে এর চারপাশের তলানি যখন শক্ত পাথরখণ্ডে পরিণত হয়, তখন এর ভেতরকার জৈববস্তু গলে ভেতরে একটি গহব্বর তৈরি করে। এটিকে একটি ‘ছাঁচ’ হিসেবে ধরে নেওয়া যেতে পারে। ভূগর্ভস্থ দ্রবণের গলিত খনিজ বস্তু এসে এই গহ্বর ভরে ফেলে। এটাই পরে ঢালাই হিসেবে বিবেচিত হয়। হালকা-পাতলা বস্তু যেমন গাছের পাতার এ ধরনের প্রতিচ্ছবিকে সাধারণভাবে ছাপ বা ‘ইমপ্রিন্ট’ বলা হয়। ভূতাত্ত্বিক সময়কাল ধরে এসব ছাপ বা চিহ্ন বহুকাল আগে বিলুপ্ত সেই জীবজ এককের আকার-প্রকার, স্বভাব-চরিত্র, বৈশিষ্ট্য এমনকি খাদ্যাভ্যাসের প্রমাণাদিও পাওয়া যায়। এসব প্রমাণের সঙ্গে ভূতাত্ত্বিক গঠন ইতিহাসেরও নিকট সম্পর্ক রয়েছে। এর মধ্যে অতীতকালে তৈরি হওয়া মাটির ফাটলে বৃষ্টিকণার ছাপ, স্তরীভূত ঢেউয়ের চিহ্ন এবং জ্বালানিসহ বিভিন্ন সামগ্রীর জীবাশ্ম রয়েছে। 
সপ্তদশ শতাব্দী পর্যন্ত ‘জীবাশ্ম’ শব্দটি প্রস্তুরীভূত জৈব ও খনিজ উভয় প্রকার প্রাচীন বস্তুর ক্ষেত্রে ব্যবহৃত হতো। কিন্তু সপ্তদশ শতাব্দীর শেষের ভাগে তা কেবল জৈব-অবশিষ্টাংশের জন্য নির্দিষ্ট করা হয়। তবে এসব পর্যবেক্ষণে ভূমণ্ডলের ভূতাত্ত্বিক সময়সীমার ধারণাও পাওয়া যায়।
ফসিল ও এ–বিষয়ক চর্চা ও গবেষণা অধ্যায়কে সামগ্রিকভাবে প্রাচীন জীববিজ্ঞান নামে ডাকা হয়। বিজ্ঞানের এই শাখার মাধ্যমে অতীতের বিলুপ্ত হয়ে যাওয়া উদ্ভিদ বা প্রাণিকুল সম্পর্কে অজানা তথ্য জানা যায়। এই প্রাচীন জীববিজ্ঞানের সঙ্গে ভূতাত্ত্বিক সময়ের নানা তথ্য ও জ্ঞানভান্ডারও অঙ্গাঙ্গিভাবে জড়িত। কেননা এই সময়সীমা ধরে পৃথিবীতে নতুন নতুন জীবন প্রজাতির একটা বিবর্তনভিত্তিক সূত্র খুঁজে পাওয়া যায়।
সাধারণভাবে ধরে নেওয়া হয় পার্বত্য ফসিলের বয়সসীমা ১০ হাজার বছরের কম হলে তাকে ফসিল রেকর্ড সময় পর্যায়ে ধরা হয় না।
পৃথিবীর প্রাচীনতম ফসিলগুলো সাধারণত ৩.৪৮ বিলিয়ন থেকে ৪.১ বিলিয়ন বছর সময়সীমায় পাওয়া গেছে। আমাদের জানামতে, পৃথিবীর বয়স ৪.৫ বিলিয়ন বা ৪৫০ কোটি বছরের কাছাকাছি। আর আদি পৃথিবীতে ৩.৫০ বিলিয়ন বছরের সময়সীমায় এককোষী প্রাণীর উদ্ভব হয়নি বলে জানা যায়। শনাক্ত করা সবচেয়ে প্রাচীন জীবনের মধ্যে এ পর্যন্ত যেসব নমুনা আবিষ্কৃত হয়েছে, তা হলো, দক্ষিণ আফ্রিকার চের্টস থেকে প্রাপ্ত ব্যাকটেরিয়ার মতো কোষ। যার বয়স দেখা যায় ৩.২ বিলিয়ন বছর। আবার একই সময়ের শীলা স্তরে অনেক দলের অমেরুদণ্ডী প্রাণীর ফসিলেরও সন্ধান পাওয়া যায়। এতে ধরে নেওয়া যায়, বিবর্তনরেখা একরৈখিক নয় এবং তা ভিন্ন ভিন্ন রেখায় প্রসারিত হয়ে নতুন নতুন উন্নততর প্রাণীর উদ্ভব হয়েছে। সুতরাং এখন সহজে ধরে নেওয়া যায়, পৃথিবীর তাবৎ আদি-জীবজ সদস্যের বয়স বা বয়ঃসীমা নির্ধারণ করে সেই সময়কার কোনো ভূতাত্ত্বিক কালের সময়সীমায় ভূমণ্ডলের আবির্ভাব ঘটেছিল, তা অনেকটাই নিশ্চিত করে বলা যায়। উদাহরণস্বরূপ বলা যায়, কীটপতঙ্গ ভূতাত্ত্বিক ডেভোনিয়ান সময়কালে (৩৫ কোটি বছর) উদ্ভব হয়ে নানা দল বা শ্রেণি হিসেবে সারা পৃথিবীতে ছড়িয়ে পড়েছিল। তেমনিভাবে ডাইনোসরের আগমন ও বিলুপ্তির সময়সীমার দুটোই সহজে জানা যায়।
জীবাশ্মের বয়স নির্ণয়ের যে পদ্ধতি তাকে কার্বন ডেটিং বা কার্বন-১৪ ডেটিং বলা হয়। এই পদ্ধতির আবিষ্কারক উইলার্ড লিব্বি, তিনি এই পদ্ধতির প্রচলন করেন ১৯৪০ সালের শেষের দিকে। এই উল্লেখযোগ্য আবিষ্কারের জন্য ১৯৬০ সালে তিনি নোবেল পুরস্কার পান।
বর্তমানে ইন্টারনেট ব্যবহারকারীদের মধ্যে উইকিপিডিয়া সম্পর্কে জানেন না, এমন বোধহয় খুব কমই আছেন। দৈনন্দিন জীবনের প্রায় সকল বিষয়ের হালনাগাদ তথ্য পাওয়া যায় এই সাইটে। যেকোন প্রজেক্ট কিংবা অ্যাসাইনমেন্ট তৈরি করার প্রয়োজনীয় সকল কিছুর জন্যই তথ্যের বিশ্বস্ত মাধ্যম হিসেবে ব্যবহৃত হয় উইকিপিডিয়া। গুগলে কোনোকিছু সার্চ করলে যে লিঙ্কটা একদম প্রথমে কিংবা প্রথম দুই-তিনের মধ্যেই উইকিপিডিয়ার লিংক দেখায়।
প্রিয় বই, টিভি সিরিজ কিংবা চলচ্চিত্রের যাবতীয় তথ্য থেকে শুরু করে ইতিহাস, বিজ্ঞান, ইত্যাদির দাঁত ভেঙে দেয়া কঠিন বিষয় সম্পর্কেও তথ্য আছে এখানে। তথ্যের মান কিংবা বিষয়বস্তুর গভীরতা দেখে মনে হতেই পারে, নিশ্চয়ই বিশেষজ্ঞ ব্যক্তিই কেবলমাত্র এখানে লেখার সুযোগ পান! কিন্তু মজার ব্যাপার হলো, একদম জন্মলগ্ন থেকে উইকিপিডিয়ার নিয়ম একদম সহজ—যে কেউ এখানে অবদান রাখতে পারবে। সবার এমন ছোট ছোট অবদানের মধ্য দিয়েই গড়ে উঠেছে জ্ঞানের এই সুবিশাল ভাণ্ডার!
যে কেউ অবদান রাখতে পারে শুনে হয়তো অনেকের খটকা লাগছে। যে কেউ উইকিপিডিয়ায় তথ্য যুক্ত করতে পারে, তাহলে ভুলভাল তথ্য যোগ করে বসতে পারে? তখন কী হবে? তার মানে, উইকিপিডিয়াকে যেসব তত্ত্বকে এতদিন আমরা অকাট্য সত্য বলে মনে করেছি তার অনেকগুলোই কি ভুল?
ব্যাপারটা তেমন নয়। উইকিপিডিয়া প্রতিষ্ঠিত হওয়ার মাত্র মাত্র পাঁচ বছরের মাথায় বিশ্বখ্যাত জার্নাল নেচার-এ একটি প্রবন্ধ প্রকাশিত হয়—উইকিপিডিয়া নিয়ে। তাতে দেখানো ইংরেজি ভাষার আর্টিকেলগুলো নির্ভুলতায় শতবছরী এনসাইক্লোপিডিয়া ব্রিটানিকার মতো প্রায় বিশ্বকোষের সমকক্ষ হয়ে উঠেছে!
কেমন করে এটা সম্ভব হলো? উইকিপিডিয়ায় যে কেউ, জাতি-ধর্ম-বর্ণ-বয়স নির্বিশেষে অবদান রাখতে পারেন বটে, তবে কেউ চাইলেই ইচ্ছাকৃতভাবে ভুল তথ্য যুক্ত করে পার পাবেন না। উইকিপিডিয়ার নিবন্ধে তথ্যের সাথে দিতে হয় যথাযথ তথ্যসূত্র। সেই তথ্যসূত্র হতে পারে জাতীয় দৈনিক, বই, বিজ্ঞান সাময়িকীর মতো বিশ্বস্ত এবং যাচাইযোগ্য মাধ্যম। উইকিপিডিয়ার স্বেচ্ছাসেবকেরা নিয়মিত বিভিন্ন নিবন্ধে চোখ রাখেন, যাচাই করে দেখেন নতুন যোগ করা তথ্য ঠিকঠাক আছে কিনা। উইকিপিডিয়া যেহেতু একটি অনলাইন বিশ্বকোষ, তাই এখানে নিবন্ধ তৈরি করতে হলে সেই বিষয়কে উল্লেখযোগ্য হতে হয়। অর্থাৎ আমি চাইলেই নিজেকে নিয়ে, বাবা/মাকে নিয়ে বা আমার প্রিয় পোষা প্রাণী নিয়ে নিবন্ধ লিখতে পারব না। লিখলেও সেগুলো মুছে দেয়া হবে। বরং লিখতে পারি ইতিহাস বা বিজ্ঞানের কোনো বিষয়, নামকরা চলচ্চিত্র, টিভি সিরিজ, প্রিয় ক্রিকেট/ফুটবল দল/ক্লাব, দেশ, জেলা, উপজেলা, ইত্যাদি নিয়ে।
ইতিমধ্যে অনেক নিবন্ধ তৈরি করা আছে, সেগুলোতে তথ্য যোগ করে মানসম্মত করে তোলাটাও ভীষণ গুরুত্বপূর্ণ কাজ। যাঁরা এই মুহূর্তে লেখাটা পড়ছেন, তারা চট করে দেখে আসতে পারেন, বাংলা উইকিপিডিয়াতে আপনার নিজের জেলা নিয়ে নিবন্ধে যথেষ্ট তথ্য আছে কিনা! না থাকলে ওয়েবপেজটির ওপরের দিকে থাকা ‘সম্পাদনা’ বাটনে ক্লিক করে তথ্য যোগ করে নিতে পারেন! খুব ভালো হয় যদি এর আগে নিজের একটা অ্যাকাউন্ট তৈরি করে নিতে পারেন। ‘অ্যাকাউন্ট তৈরি করুন’ অপশনটাও পাবেন স্ক্রিনে ডানে ও পরের দিকে। আর হ্যাঁ, তথ্যটা কোথা থেকে নিয়েছেন, সেই তথ্যসূত্রটা যোগ করতে ভুলবেন না! প্রথম-প্রথম অনেকেই ভয় পান, যদি ভুল করে বসি তাহলে কী হবে! তাদের জন্য উইকিপিডিয়ার উদার আহ্বান, 'সাহসী হোন!' আপনি যদি পড়তে গিয়ে কোথাও কোনো ভুল দেখেন, তবে নির্দ্বিধায় তা সংশোধন করে ফেলুন, নতুন বলে ভয় পাওয়ার কোনো কারণই নেই।
২০০১ সালে প্রতিষ্ঠিত এবং বর্তমানে উইকিমিডিয়া ফাউন্ডেশন নামের অলাভজনক প্রতিষ্ঠান পরিচালিত উইকিপিডিয়া অনলাইনের বৃহত্তম বিশ্বকোষ। প্রতিষ্ঠাতা জিমি ওয়েলস যখন উইকিপিডিয়া চালু করেন, তখন তাঁর মাথায় ছিল সহজ, কিন্তু বৈপ্লবিক একটি ভাবনা—'ভাবুন তো এমন এক পৃথিবীর কথা, যেখানে সমস্ত জ্ঞানে সব মানুষের থাকবে অবাধ প্রবেশাধিকার।" জ্ঞানের এ রাজ্যে থাকবে না কোনো বাধা—এমন স্বপ্নে বুক বেঁধেই শুরু হয় উইকিপিডিয়ার যাত্রা। সকলের কাছে সবসময় গ্রন্থাগারে যাওয়ার সুযোগটা সমানভাবে থাকে না। গ্রাম বা উপজেলা পর্যায়ে এই সুযোগ সীমিত, কারণ হয়তো ভালো অনেক এলাকায়। মুদ্রিত বই নিঃসন্দেহে গুরুত্বপূর্ণ, তবে স্বাভাবিকভাবেই তা হালনাগাদ করার সুযোগ নেই, নতুন সংস্করণ প্রকাশের আগ পর্যন্ত। আবার চাইলেই প্রয়োজনীয় বই হাতের কাছে নাও পাওয়া যেতে পারে। বিভিন্ন বইয়ের তথ্য প্রাসঙ্গিকভাবে উপস্থাপন করাটাও আরেক চ্যালেঞ্জ। উইকিপিডিয়ার যাত্রা শুরু করার পেছনে অন্যতম উদ্দেশ্য ছিল এই বাধাগুলোকে পার করে নতুনভাবে মানুষের কাছে তথ্য পৌঁছে দেয়া। বর্তমানে বিশ্বের ৩০০টিরও বেশি ভাষায় চালু আছে জ্ঞানের এই বৃহত্তম বিশ্বকোষ। যেখানে স্থান হয়েছে ভাষা বাংলারও। ২০০৪ সালের ২৭ জানুয়ারি চালু হয় বাংলা উইকিপিডিয়া। ২০২০ সালে ২৫ ডিসেম্বর বাংলা উইকিপিডিয়া পার করে এক লক্ষ নিবন্ধের মাইলফলক।
উইকিপিডিয়ার সব তথ্য সঠিক, এটা কেউ দাবি করে না। তবে এও ঠিক, ভুল কোথায় নেই! সব তথ্য যাচাইযোগ্য, এই বৈশিষ্ট্যই উইকিপিডিয়াকে এত গ্রহণযোগ্য করে তুলেছে। বিশ্বব্যাপী উইকিপিডিয়া যেন আরও বিস্তৃত পরিসরে পরিচালিত হয়, যেন আরও মানুষ জানতে পারে এটা সম্পর্কে, সেজন্য গড়ে ওঠে বিভিন্ন অলাভজনক সংস্থা। বাংলাদেশেও প্রতিষ্ঠিত হয়েছে উইকিমিডিয়া ফাউন্ডেশনের চ্যাপ্টার উইকিমিডিয়া বাংলাদেশ। অলাভজনক এ প্রতিষ্ঠানের স্বেচ্ছাসেবকরা দেশের বিভিন্ন স্থানে কর্মশালা, নিবন্ধ প্রতিযোগিতা প্রভৃতি কার্যক্রমের মাধ্যমে মানুষকে উইকিপিডিয়া সম্পর্কে জানান ও সমৃদ্ধ করে তোলার কাজ করেন। ধারণা করা হয়, ২০৩০ সালের মধ্যে উন্মুক্ত জ্ঞানের বাস্তুতন্ত্রের অত্যাবশ্যক অংশ হবে উইকিমিডিয়া। উইকিপিডিয়া যে সেই লক্ষ্যের প্রধান কাণ্ডারি, সেটা নিয়ে কারো দ্বিমত আছে বলে মনে হয় না।
উন্মুক্ত জ্ঞানের এ পৃথিবীতে বাংলা ভাষাকে এগিয়ে নিতে হবে বাংলা ভাষাভাষীদেরকেই। সবাই মিলে কাজ করার মাধ্যমে গড়ে তোলা সম্ভবত আমাদের স্বপ্নের বিশ্বকোষ, যেখানে পৃথিবীর যে কোনো প্রান্ত থেকে যে কেউ তার আগ্রহের বিষয়গুলি পড়তে পারবেন মাতৃভাষাতেই।
পূর্ব পাকিস্তানে বাঙালি জাতীয়তাবাদের উত্থান ও স্বাধিকার আন্দোলনের ধারাবাহিকতায় এবং বাঙালি গণহত্যার প্রেক্ষিতে এই জনযুদ্ধ সংঘটিত হয়।[২৯] যুদ্ধের ফলে স্বাধীন ও সার্বভৌম গণপ্রজাতন্ত্রী বাংলাদেশ রাষ্ট্রের অভ্যুদয় ঘটে। পশ্চিম পাকিস্তান-কেন্দ্রিক সামরিক জান্তা সরকার ১৯৭১ খ্রিষ্টাব্দের ২৫শে মার্চ রাতে পূর্ব পাকিস্তানের জনগণের বিরুদ্ধে অপারেশন সার্চলাইট পরিচালনা করে এবং নিয়মতান্ত্রিক গণহত্যা শুরু করে। এর মাধ্যমে জাতীয়তাবাদী সাধারণ বাঙালি নাগরিক, ছাত্র, শিক্ষক, বুদ্ধিজীবী, ধর্মীয় সংখ্যালঘু এবং পুলিশ ও ইপিআর কর্মকর্তাদের হত্যা করা হয়। সামরিক জান্তা সরকার ১৯৭০ খ্রিষ্টাব্দের সাধারণ নির্বাচনের ফলাফলকে অস্বীকার করে এবং সংখ্যাগরিষ্ঠ দলের নেতা শেখ মুজিবুর রহমানকে গ্রেফতার করে। ১৯৭১ খ্রিষ্টাব্দের ১৬ই ডিসেম্বর পশ্চিম পাকিস্তানের আত্মসমর্পণের মাধ্যমে যুদ্ধের সমাপ্তি ঘটে।
১৯৭০ খ্রিষ্টাব্দের নির্বাচনের পর অচলাবস্থার প্রেক্ষিতে গণবিদ্রোহ দমনে পূর্ব পাকিস্তানব্যাপী শহর ও গ্রামাঞ্চলে ব্যাপক সামরিক অভিযান ও বিমানযুদ্ধ সংঘটিত হয়। পাকিস্তান সেনাবাহিনী ইসলামি দলগুলোর সমর্থন লাভ করে। সেনাবাহিনীর অভিযানে সহায়তার জন্য তারা ইসলামি মৌলবাদীদের নিয়ে আধা-সামরিক বাহিনী— রাজাকার, আল বদর ও আল শামস বাহিনী গঠন করে।
ভাষী বিহারিরাও সেনাবাহিনীকে সমর্থন করে। পাকিস্তানি সৈন্য ও তাদের সহায়তাকারী আধা-সামরিক বাহিনী কর্তৃক গণহত্যা, উচ্ছেদ ও ধর্ষণের ঘটনা ঘটে। রাজধানী ঢাকায় অপারেশন সার্চলাইট ও ঢাকা বিশ্ববিদ্যালয়ে গণহত্যাসহ একাধিক গণহত্যা সংঘটিত হয়। প্রায় এক কোটি বাঙালি শরণার্থী হিসেবে ভারতে আশ্রয় নেয় এবং আরও তিন কোটি মানুষ দেশের অভ্যন্তরে উদ্বাস্তু হয়। বাঙালি ও উর্দুভাষী জনগোষ্ঠীর মধ্যে দাঙ্গার সূত্রপাত হয়। ১৯৭১ খ্রিষ্টাব্দে পাকিস্তানি বাহিনীর নৃশংসতাকে বুদ্ধিজীবীরা গণহত্যা হিসেবে আখ্যায়িত করে থাকেন।
১৯৭১ খ্রিষ্টাব্দের ১৭ এপ্রিল মুজিবনগরে অস্থায়ী প্রবাসী বাংলাদেশ সরকার শপথ গ্রহণ করে এবং কলকাতা থেকে মুক্তিযুদ্ধ পরিচালনা করতে থাকে। বাঙালি সামরিক, বেসামরিক ও কূটনৈতিক ব্যক্তিবর্গ অস্থায়ী বাংলাদেশ সরকারের পক্ষ অবলম্বন করে। পশ্চিম পাকিস্তানে বসবাসরত হাজার হাজার বাঙালি পরিবার আফগানিস্তানে পালিয়ে যায়। সাংস্কৃতিক ব্যক্তিবর্গ গোপনে স্বাধীন বাংলা বেতার কেন্দ্র চালু করে। যুদ্ধে বাঙালি উদ্বাস্তুদের দুর্দশা বিশ্ববাসীকে চিন্তিত ও আতঙ্কিত করে। ভারতের প্রধানমন্ত্রী ইন্দিরা গান্ধী বাংলাদেশি নাগরিকদের প্রয়োজনীয় কূটনৈতিক, অর্থনৈতিক ও সামরিক সহায়তা প্রদান করেন।  ব্রিটেন, মার্কিন যুক্তরাষ্ট্র ও ভারতের কয়েকজন সঙ্গীতজ্ঞ বাংলাদেশিদের সহায়তার জন্য নিউ ইয়র্কে তহবিল সংগ্রহের উদ্দেশ্যে বিশ্বের প্রথম কনসার্ট আয়োজন করেন। মার্কিন সিনেটর টেড কেনেডি পাকিস্তানি সেনাবাহিনী কর্তৃক হত্যাযজ্ঞের বিরুদ্ধে মার্কিন কংগ্রেসে ক্যাম্পেইন শুরু করেন। অন্যদিকে ঢাকায় নিযুক্ত মার্কিন উপরাষ্ট্রদূত আর্চার ব্লাড পাকিস্তানি স্বৈরশাসক ইয়াহিয়া খানের সাথে মার্কিন রাষ্ট্রপতি রিচার্ড নিক্সনের সুসম্পর্কের বিরোধিতা করেন। উত্তর ভারতে পাকিস্তানের বিমান হামলার পর ১৯৭১ খ্রিষ্টাব্দের ৩রা ডিসেম্বর ভারত আনুষ্ঠানিকভাবে যুদ্ধে যোগদান করে। ফলশ্রুতিতে পূর্ব ও পশ্চিম— দুই ফ্রন্টে আরেকটি ভারত-পাকিস্তান যুদ্ধের সূচনা ঘটে। উপর্যুপরি বিমান হামলা ও বাংলাদেশ-ভারত যৌথ বাহিনীর তৎপরতায় পাকিস্তানি সেনাবাহিনী কোণঠাসা হয়ে পড়ে। অবশেষে ১৯৭১ খ্রিষ্টাব্দের ১৬ই ডিসেম্বর ঢাকায় পাকিস্তান সেনাবাহিনীর আত্মসমর্পণের মাধ্যমে নয়মাস-দীর্ঘ যুদ্ধের সমাপ্তি ঘটে। যুদ্ধের ফলে বিশ্বের সপ্তম-জনবহুল দেশ হিসেবে বাংলাদেশের উত্থান ঘটে, যা দক্ষিণ এশিয়ার ভূ-রাজনৈতিক দৃশ্যপট বদলে দেয়। জটিল আঞ্চলিক সম্পর্কের কারণে যুদ্ধটি মার্কিন যুক্তরাষ্ট্র, সোভিয়েত ইউনিয়ন এবং গণপ্রজাতন্ত্রী চীনের মধ্যে চলমান স্নায়ুযুদ্ধের অন্যতম প্রধান পর্ব ছিল। জাতিসংঘের অধিকাংশ সদস্যরাষ্ট্র ১৯৭২ খ্রিষ্টাব্দের মধ্যেই বাংলাদেশকে একটি স্বাধীন ও সার্বভৌম দেশ হিসেবে স্বীকৃতি দেয়। 
১৯৪৭ খ্রিষ্টাব্দে ভারত বিভাজনের আগে পূর্ব ও উত্তর-পশ্চিম ভারতের মুসলিম-প্রধান অঞ্চল নিয়ে আলাদা রাষ্ট্র গঠনের জন্য প্রস্তাব আনা হয়। বাংলার প্রধানমন্ত্রী হোসেন শহীদ সোহ্‌রাওয়ার্দী যুক্তবঙ্গ গঠনের প্রস্তাব দিলেও ঔপনিবেশিক শাসকেরা তা নাকচ করে দেয়। পূর্ব পাকিস্তান রেনেসাঁ সোসাইটি পূর্ব ভারতে আলাদা সার্বভৌম রাষ্ট্রের প্রস্তাব করে। সাম্প্রদায়িক দাঙ্গা ও বহু রাজনৈতিক আলোচনার পর ১৯৪৭ খ্রিষ্টাব্দের আগস্ট মাসে ব্রিটিশরা ভারতের শাসনভার ত্যাগ করে এবং হিন্দু ও মুসলমান সংখ্যাগরিষ্ঠ রাষ্ট্র হিসেবে যথাক্রমে ভারত ও পাকিস্তান নামে দুইটি স্বাধীন রাষ্ট্রের জন্ম হয়। মুসলিম অধ্যুষিত বাংলার পূর্ব অংশ পাকিস্তানের অন্তর্ভুক্ত হয়। ভারত প্রজাতন্ত্র দ্বারা বিভক্ত নবগঠিত পাকিস্তান অধিরাজ্যের পূর্ব ও পশ্চিম দুইটি অংশের ভৌগোলিক দূরত্ব ছিল দুই হাজার মাইলের অধিক। দুই অংশের মানুষের মধ্যে কেবল ধর্মে মিল থাকলেও, জীবনযাত্রা ও সংস্কৃতিতে প্রচুর অমিল ছিল। পাকিস্তানের পশ্চিম অংশ অনানুষ্ঠানিকভাবে (পরে আনুষ্ঠানিকভাবে) “পশ্চিম পাকিস্তান” এবং পূর্ব অংশ প্রথম দিকে “পূর্ব বাংলা” ও পরবর্তীতে “পূর্ব পাকিস্তান” হিসেবে অভিহিত হতে থাকে। পাকিস্তানের দুই অংশের জনসংখ্যা প্রায় সমান হওয়া সত্ত্বেও, রাজনৈতিক ক্ষমতা পশ্চিম পাকিস্তানে কেন্দ্রীভূত হতে থাকে। পূর্ব পাকিস্তানের মানুষের মধ্যে ধারণা জন্মাতে থাকে যে, অর্থনৈতিকভাবে তাদের বঞ্চিত করা হচ্ছে, এবং এরকম বিভিন্ন কারণে অসন্তোষ দানা বাঁধতে থাকে। ভৌগোলিকভাবে বিচ্ছিন্ন দুইটি অঞ্চলের প্রশাসন নিয়েও মতানৈক্য দেখা দেয়। 
 মুক্তিযুদ্ধ বাঙালি জাতির সবচেয়ে গৌরবময় ঘটনা। এই যুদ্ধের মধ্য দিয়েই আমরা লাভ করেছি স্বাধীন দেশ, নিজস্ব পতাকা। ১৯৭১ সালের ২৬ শে মার্চ বাংলার ছাত্র-যুবক, কৃষক-শ্রমিকসহ সর্বস্তরের জনগণ বর্বর হানাদার পাকবাহিনীর বিরুদ্ধে সশস্ত্র যুদ্ধে অবতীর্ণ হয়। তারই পরিণতিতে ১৯৭১ সালের ১৬ই ডিসেম্বর অর্জিত হয় চূড়ান্ত বিজয়। বিশ্বের মানচিত্রে খোদিত হয় একটা নাম- ‘স্বাধীন সার্বভৌম বাংলাদেশ’।
 ১৯৭১ খ্রিস্টাব্দে যাঁরা অস্ত্র হাতে সরাসরি পাকিস্তানি বাহিনীর সঙ্গে যুদ্ধ করেছেন কেবল তাঁদেরই মুক্তিযোদ্ধা হিসেবে গণ্য করা হয় তা নয়। সেই সঙ্গে অস্থায়ী মুজিবনগর সরকারের মন্ত্রী, সরকারী কর্মকর্তা ও কর্মচারী, ভারতের শরণার্থী শিবিরগুলোতে ত্রাণ বিতরণসহ যাঁরা বিভিন্ন সেবামূলক কাজে অংশ নিয়েছেন তারা, কোলকাতায় স্থাপিত স্বাধীন বাংলা বেতার কেন্দ্রের পরিচালকমণ্ডলী, সাংবাদিক, ভাষ্যকার ও শিল্পী, প্রমুখকেও মুক্তিযোদ্ধা হিসাব তালিকাবদ্ধ করা হয়েছে। বাংলাদেশের স্বাধীনতা যুদ্ধকালে যারা অস্ত্র হাতে মাঠ পর্যায়ে যুদ্ধে অংশ গ্রহণ করেছিলেন তাদের চার ভাগে ভাগ করা হয়ে থাকে। যথা:
(ক) তৎকালীন পাকিস্তান সেনাবাহিনী, নৌবাহিনী, বিমানবাহিনী, ইপিআর, পুলিশ ও আনসার বাহিনীর নিয়মিত সদস্যবৃন্দ। এরা আগে থেকেই অস্ত্র ব্যবহারে এনমকী সম্মুখ সমরাভিযানে প্রশিক্ষিত ছিলেন। ১৯৭১-এ মুক্তিযুদ্ধ শুরু হলে এরা পাকিস্তানের পক্ষ ত্যাগ করে সরাসরি মুক্তিযুদ্ধ শুরু করেছিলেন। এদের অধিকাংশই ছিলেন মুক্তিযুদ্ধের ‘নিয়মিত বাহিনী’র সদস্য ছিলেন।
(খ) দ্বিতীয়ত: সাধারণ মানুষ যাঁরা বাংলাদশে ত্যাগ করে ভারতে গিয়েছিলেন এবং ভারতের প্রশিক্ষণ ক্যাম্পে অস্ত্রচালনা, বিস্ফোরকদ্রব্যের ব্যবহার ও গেরিলাযুদ্ধের কলাকৌশলে প্রশিক্ষণ লাভের পর দেশের অভ্যন্তরে বিভিন্ন এলাকায় পাকিস্তানি বাহিনীর বিরুদ্ধে সেগুলো ব্যবহার করেছিলেন। সংখ্যাই এরাই সর্বার্ধিক। এদের বলা হতো ‘গণবাহিনী’। সামরিক প্রশিক্ষণের পরই এদের হাতে অস্ত্র ও গোলাবারুদ দেয়া হয়েছিল। এদের মধ্যে ছিলেন কৃষক, শ্রমিক, ছাত্র সহ সমাজের নানা স্তরের মানুষ।
(গ) টাঙ্গাইলের বঙ্গবীর আব্দুল কাদেরর সিদ্দীকীর (বীর উত্তম) নেতৃত্বে প্রতিষ্ঠিত কাদেরিয়া বাহিনীর লোকজন। এদের অধিকাংশই প্রশিক্ষণের জন্য ভারতে যাননি। পাকিস্তান সেনাবাহিনীর ল্যান্স নায়েক কাদের সিদ্দিকীর নেতৃত্বে দেশের ভেতরই প্রশিক্ষণ গ্রহণ করেছেন; এবং
(ঘ) কেবল ছাত্রলীগের একদল নেতা-কর্মী, যাঁরা মুক্তিযুদ্ধের শেষ পর্যায়ে নতুনভাবে ভারতে প্রশিক্ষণ নিয়েছেন, কিন্তু দেশাভ্যন্তরে না-ফিরে বাংলাদেশ-ভারতের সীমান্ত এলাকায় যুদ্ধ করেছেন। এদের পৃথকভাবে নাম দেওয়া হয়েছিল ‘মুজিব বাহিনী’।   ১৯৭১-এর মুক্তিযুদ্ধ ও স্বাধীনতা প্রাপ্তি বাঙালি জাতির হাজার বছরের শ্রেষ্ঠ অর্জন। এ যুদ্ধে খুলনা বিভাগের মানুষের অবদানও কম ছিল না। যুদ্ধ শুরু হয়ে গেলে স্বাধীনতার রক্তসূর্য ছিনিয়ে আনার সংকল্প নিয়ে এখানকার হাজার হাজার মানুষ তাতে ঝাঁপিয়ে পড়ে। নানা সীমাবদ্ধতার মধ্যেও তারা বীরত্বের সাথে যুদ্ধ করেছে। তাঁরা তাঁদের জীবনের বিনিময়ে পরম প্রার্থিত প্রাণপ্রিয় স্বাধীনতা উপহার দিয়ে যান।  মুক্তিযুদ্ধের ইতিহাসে খুলনা বিভাগের অবদান কম নয়। খুলনা বিভাগের মুক্তিযুদ্ধ সার্বিক মুক্তিযুদ্ধের সাথে বিচ্ছিন্ন কোন ব্যাপারও নয়। তবু সামগ্রিকভাবে বাংলাদেশের মুক্তিযুদ্ধ একই সূত্রে গ্রথিত হলেও এ এলাকার লড়াইয়ের নিজস্ব একটা স্বকীয়তা রয়েছে। ভৌগলিক অবস্থার প্রেক্ষাপটে শত্রুপক্ষের হামলা ও তার প্রতিরোধ প্রচেষ্টার মধ্যে কোন কোন ক্ষেত্রে স্বাতন্ত্র্য থাকাই স্বাভাবিক। খুলনা জেলার বড় অংশ ছিল নবম সেক্টরভুক্ত। খুলনায় মুক্তিযুদ্ধের নয় মাস অনবরত যুদ্ধ চলে। এখানে যেমন গেরিলা যুদ্ধ তেমনি হয় সম্মুখ সমর। প্রলয়ংকরী ট্যাংক যুদ্ধও হয় এখানে। এ যুদ্ধে এখানে বেশ কিছু ঘটনা ঘটে যা সহজেই চোখে পড়ার মতো।  প্রথমতঃ খুলনার সাতক্ষীরা থেকে ব্যাংক অপারেশনের মাধ্যমে উদ্ধারকৃত এক কোটি পচাত্তর লক্ষ টকা নিয়েই নবগঠিত বাংলাদেশ সরকারের যাত্রা শুরু হয়। দ্বিতীয়তঃ ১৬ই ডিসেম্বর পাক বাহিনী ঢাকায় আত্মসমর্পণ করলেও খুলনায় তা ঘটে একদিন পর, ১৭ই ডিসেম্বর। তৃতীয়তঃ এখানে শিরোমনি নামক স্থানে সংঘটিত হয় ঐতিহাসিক ট্যাংক যুদ্ধ যা ছিল একটা অনন্যসাধারণ ঘটনা। এমন ট্যাংক যুদ্ধ দেশের অন্যত্র খুব কমই ঘটেছে। চতুর্থতঃ খুলনা দেশের এমন একটা এলাকা যেখানে মুক্তিযুদ্ধকালীন সময় ভুল বোঝা-বুঝির কারণে ভারতীয় বিমানের আঘাতে ধ্বংস হয়  স্বাধীন বাংলাদেশ সরকারের যুদ্ধ জাহাজ পদ্মা ও পলাশ। মুক্তিযুদ্ধ  ১৯৭১ সালের ২৬ মার্চ মুক্তিযুদ্ধ শুরু হয় এবং ঐ বছর ১৬ ডিসেম্বর বাংলাদেশের স্বাধীনতা লাভের মধ্য দিয়ে এর পরিসমাপ্তি ঘটে। এই সশস্ত্র মুক্তিসংগ্রাম ছিল বহুবিধ ঘটনা, বিরূপ পরিস্থিতি, অসম আর্থিক বণ্টন ব্যবস্থা ও প্রশাসনিক কর্তৃত্বের বঞ্চনাসহ গুরুতর বিষয়ে পূর্ব ও পশ্চিম পাকিস্তানের মধ্যে সম্পর্কের ক্রমাবনতির চূড়ান্ত বহিঃপ্রকাশ। ১৯৪৭ সালে ব্রিটিশ শাসনের অবসানের পর থেকেই পাকিস্তানের দুই অংশের মধ্যে যেসব ইস্যুতে সম্পর্কের অবনতি ঘটে, তার মধ্যে ছিল ভূমি সংস্কার, রাষ্ট্রভাষা, অর্থনীতি ও প্রশাসনের ক্ষেত্রে দুই প্রদেশের মধ্যে বৈষম্য, প্রাদেশিক স্বায়ত্তশাসন, পূর্ব পাকিস্তানের প্রতিরক্ষা ব্যবস্থা এবং এতদ্সংশ্লিষ্ট অন্যান্য বিষয়।
১৯৭০-এর সাধারণ নির্বাচনে জাতীয় পরিষদে পূর্ব পাকিস্তানের ১৬৯টি আসনের ১৬৭টিতেই আওয়ামী লীগ জয়লাভ করে এবং আওয়ামী লীগ নেতা  বঙ্গবন্ধু শেখ মুজিবুর রহমান পূর্ব পাকিস্তানের জনগণের একক প্রতিনিধি হিসেবে আবির্ভূত হন। তিনিই হন পাকিস্তানের জাতীয় পরিষদের সংখাগরিষ্ঠ দলের নেতা। কিন্তু পাকিস্তানের সামরিক ও বেসামরিক নেতৃত্ব সংখাগরিষ্ঠ আওয়ামী লীগ ও তার নেতা শেখ মুজিবের হাতে ক্ষমতা হস্তান্তরের বিরুদ্ধে ষড়যন্ত্রে লিপ্ত হয়। ১৯৭১-এর ৭ মার্চ শেখ মুজিব যে ঐতিহাসিক ভাষণ দেন, তাতেই পাকিস্তানী সামরিক জান্তার নিকট তাঁর মনোভাব স্পষ্ট হয়ে ওঠে। এরপর শুরু হয় অসহযোগ আন্দোলন। ইতোমধ্যে সমস্যা নিরসনের জন্য শেখ মুজিব ও ইয়াহিয়া খানের মধ্যে আলোচনা শুরু হয়। আলোচনা ব্যর্থ হয় এবং ১৯৭১ সালের ২৫ মার্চ মধ্যরাতে পাকিস্তানি সৈন্যরা বাঙালি হত্যাযজ্ঞ শুরু করে। পাকিস্তান সেনাবাহিনীর বাঙালি সৈন্য এবং আধা সামরিক বাহিনীর বাঙালি সদস্যরা তাৎক্ষণিকভাবে জনগণের মুক্তি আন্দোলনের সঙ্গে সংহতি প্রকাশ করে।
২৫ মার্চ দিবাগত মধ্যরাতে পাকিস্তান সেনাবাহিনীকে বাঙালিদের উপর অপারেশন চালানোর নির্দেশ দেয়া হয়। ‘অপারেশন সার্চ লাইট’ নামক ঐ পরিকল্পনা অনুযায়ী দুটি সদরদপ্তর স্থাপন করা হয়। মেজর জেনারেল রাও ফরমান আলীর তত্ত্বাবধানে প্রথম সদরদপ্তরটি গঠিত হয়। এখানে ৫৭তম বিগ্রেডের বিগ্রেডিয়ার আরবাবকে শুধু ঢাকা নগরী ও পার্শ্ববর্তী এলাকায় এবং মেজর জেনারেল খাদিম রাজাকে প্রদেশের অবশিষ্টাংশে অপারেশনের দায়িত্ব দেয়া হয়। অপারেশনের সার্বিক দায়িত্বে থাকেন লেফটেন্যান্ট জেনারেল টিক্কা খান।
ছাত্ররা এবং জাতীয়তাবাদী রাজনৈতিক কর্মীরা ক্যান্টনমেন্টের বাইরে প্রতিরোধ গড়ে তোলে। শহরের বিভিন্ন এলাকায় পাকিস্তানি সৈন্যদের অভিযান ঠেকাতে রাস্তায় প্রতিবন্ধক সৃষ্টি করা হয়। ২৫ মার্চ রাতেই পাকিস্তানি সৈন্যরা ওয়ারলেস বসানো জিপ ও ট্রাকে করে ঢাকার রাস্তায় নেমে পড়ে। তাদের প্রথম সাঁজোয়া বহরটি ঢাকার ক্যান্টনমেন্ট থেকে বেরিয়ে এক কিলোমিটারের মধ্যে ফার্মগেট এলাকায় ব্যরিকেডের মুখে পড়ে। রাস্তার এপাশ-ওপাশ জুড়ে ফেলে রাখা হয়েছিল বিশালাকৃতির গাছের গুঁড়ি। অকেজো পুরোনো গাড়ি ও অচল ষ্টীম রোলারও ব্যরিকেডের কাজে ব্যবহার করা হয়। কয়েকশ লোক প্রায় ১৫ মিনিট ধরে ‘জয় বাংলা’ শ্লোগান দেয়। তবে সেনাদের গুলি দ্রুতই তাদের নিস্তদ্ধ করে দেয়, সেনাবহর শহরময় ছড়িয়ে শুরু করে  গণহত্যা।
পাকিস্তানি সৈন্যরা রাস্তায়-ফুটপাতে যাকেই দেখতে পায় তাকেই হত্যা করে, সামনে পড়া সবকিছু ধ্বংসের হুমকি দেয়। বাছবিচার না করে শহরের মানুষ ও সরকারি-বেসরকারি সব ঘরবাড়ি বিধ্বস্ত করে চষে বেড়ায় সৈন্যদের ট্যাঙ্ক। কামান ও বন্দুকের গোলায় ধ্বংস করে বহু আবাসিক এলাকা, আগুন ধরিয়ে দেয় বাড়িঘরে। সৈন্যরা ঢাকা বিশ্ববিদ্যালয়ের আবাসিক হলগুলোতে ঢুকে অনেক ছাত্রকে নৃশংসভাবে হত্যা করে। তারা ঢাকা বিশ্ববিদ্যালয়ের কয়েকজন শিক্ষককেও ঐ রাতে হত্যা করে। পুরনো ঢাকার হিন্দু অধ্যুষিত এলাকাগুলোতে তারা হামলা চালায়, অসংখ্য মানুষ হত্যা করে, বাড়িঘর পুড়িয়ে দেয় ও লুটপাট করে, মহিলাদের ধর্ষণ করে।
নিরস্ত্র জনগণের উপর এই হামলা ও নির্বিচার গণহত্যা অভিযান বিশ্বের সংবাদ মাধ্যমগুলোতে প্রচারিত হয়। ২৫ মার্চ রাতেই পাকিস্তানি সৈন্যরা বঙ্গবন্ধু শেখ মুজিবুর রহমানকে গ্রেফতার করে।
১৯৭১ সালের ২৬ মার্চ বাংলাদেশের স্বাধীনতা ঘোষণার সঙ্গে সঙ্গেই দেশের সকল এলাকায় স্বাধীনতার জন্য স্বতঃস্ফূর্ত অভ্যুত্থান গড়ে ওঠে। এই অভ্যুত্থানে অংশ নেয় সরকারি কর্মকর্তা-কর্মচারী, রাজনৈতিক কর্মী, ছাত্র, শ্রমিক, কৃষক, পেশাজীবী নির্বিশেষে সকল শ্রেণীর মানুষ। পাকবাহিনীর আক্রমণ ও গণহত্যা মোকাবেলার জন্য গড়ে তোলা প্রতিরোধ প্রাথমিক পর্যায়ে স্বল্পস্থায়ী হয়। শত্রু সেনারা সংখ্যায় অনেক ও তারা ছিল অনেক অস্ত্রশস্ত্রে সজ্জিত, তাই মুক্তিযোদ্ধারা নিরাপদ আশ্রয়ের জন্য সীমান্ত অতিক্রম করে ভারতে চলে যায়। শীঘ্রই দেশের বিভিন্ন অংশে বিচ্ছিন্ন মুক্তিসংগ্রামীদের একটি একক কমান্ডের অধীনে আনা হয়।
এপ্রিল মাসের ৪ তারিখে মুক্তিবাহিনীর ঊর্ধ্বতন কর্মকর্তারা চা বাগানে পরিবৃত আধা-পাহাড়ি এলাকা তেলিয়াপাড়ায় অবস্থিত দ্বিতীয় ইস্ট বেঙ্গলের সদরদপ্তরে একত্রিত হন। কর্নেল এম.এ.জি ওসমানী, লেফটেন্যান্ট কর্নেল আবদুর রব, লেফটেন্যান্ট কর্নেল সালাহ উদ্দিন মোহাম্মদ রেজা, মেজর কাজী নুরুজ্জামান, মেজর খালেদ মোশাররফ, মেজর নুরুল ইসলাম, মেজর শাফাত জামিল, মেজর মইনুল হোসেন চৌধুরী প্রমুখ সেনা কর্মকর্তারা সেখানে উপস্থিত হন। এ সভায় চারজন সিনিয়র কমান্ডারকে অপারেশনের দায়িত্ব দেয়া হয়। মেজর সফিউল্লাহকে সিলেট-ব্রাহ্মণবাড়ীয়া অঞ্চলের অধিনায়কের দায়িত্ব দেয়া হয়। কুমিল্লা-নোয়াখালি অঞ্চলের অধিনায়কের দায়িত্ব পান মেজর খালেদ মোশাররফ। চট্টগ্রাম ও পার্বত্য চট্টগ্রাম অঞ্চলে মেজর জিয়াউর রহমান এবং কুষ্টিয়া-যশোর অঞ্চলের অধিনায়ক হন মেজর আবু ওসমান চৌধুরী। এ সভাতেই মুক্তিযুদ্ধে অংশগ্রহণকারী বাহিনী সম্পর্কিত সাংগঠনিক ধারণা এবং কমান্ড কাঠামোর রূপরেখা প্রণীত হয়। কর্নেল এম.এ.জি ওসমানীকে মুক্তিবাহিনীর সর্বময় নেতৃত্ব দেয়া হয়।
১০ এপ্রিল বঙ্গবন্ধু শেখ মুজিবুর রহমানকে রাষ্ট্রপতি, সৈয়দ নজরুল ইসলামকে উপরাষ্ট্রপতি এবং তাজউদ্দিন আহমদকে প্রধানমন্ত্রী করে গণপ্রজাতন্ত্রী বাংলাদেশের প্রবাসী সরকার তথা মুজিবনগর সরকার গঠিত হয়। পরদিনই তাজউদ্দিন আহমদ আরও তিনজন আঞ্চলিক অধিনায়কের নাম ঘোষণা করেন। ক্যাপ্টেন নওয়াজিশ রংপুর অঞ্চলের, মেজর নাজমুল হক দিনাজপুর-রাজশাহী-পাবনা অঞ্চলের এবং মেজর এম.এ জলিল বরিশাল-পটুয়াখালি অঞ্চলের অধিনায়কত্ব লাভ করেন। প্রতিটি অঞ্চলকে একেকটি সেক্টর হিসেবে চিহ্নিত করা হয়। ১০ থেকে ১৭ জুলাই অনুষ্ঠিত সেক্টর কমান্ডারদের এক সম্মেলনে অপারেশন চালানোর সুবিধার্থে সমগ্র বাংলাদেশকে এগারোটি সেক্টর ও বিভিন্ন সাব-সেক্টরে বিভক্ত করা হয়। ভারতের প্রধানমন্ত্রী ইন্দিরা গান্ধী ২৭ মার্চ বাঙালিদের মুক্তিসংগ্রামের প্রতি তাঁর সরকারের পূর্ণ সমর্থন জ্ঞাপন করেন। ভারতীয় সীমান্ত রক্ষীবাহিনী (বিএসএফ) অত্যাচরিত ও ভীতসন্ত্রস্ত বাঙালিদের নিরাপদ আশ্রয় প্রদানের লক্ষ্যে বাঙলাদেশ-ভারত সীমান্ত উন্মুক্ত করে দেয়। পশ্চিমবঙ্গ, বিহার, আসাম, মেঘালয় ও ত্রিপুরা রাজ্যের সরকারগুলো সীমান্ত বরাবর শরণার্থী শিবির স্থাপন করে। এ শিবিরগুলো থেকে তাৎক্ষণিকভাবে মুক্তিযোদ্ধাদের বাছাই করা হতো। পাকিস্তানি সৈন্যদের কবল থেকে বাংলাদেশকে মুক্ত করার অদম্য বাসনায় ছাত্র, কৃষক, শ্রমিক ও রাজনৈতিক কর্মীরা মুক্তিবাহিনীতে যোগদান করে যুদ্ধের কৌশল, অস্ত্র চালনা ও বিস্ফোরক সম্পর্কে প্রশিক্ষণ গ্রহণ করেন। প্রশিক্ষণ শেষে তাদের বিভিন্ন সেক্টরে শত্রুর বিরুদ্ধে লড়াইয়ে নিয়োজিত করা হয়। কলকাতার ৮ নং থিয়েটার রোডে বাংলাদেশ বাহিনীর সদরদপ্তর স্থাপিত হয়। ১২ এপ্রিল থেকে এই সদরদপ্তর কার্যক্রম শুরু করে। লেফটেন্যান্ট কর্নেল এম.এ রব এবং গ্রুপ ক্যাপ্টেন এ.কে খন্দকারকে যথাক্রমে চীফ অব স্টাফ এবং ডেপুটি চীফ অব স্টাফ নিয়োগ করা হয়।
পাকিস্তানি সৈন্যদের বিরুদ্ধে যুদ্ধে বাংলাদেশের অভ্যন্তরে মুক্তিবাহিনীর পাশাপাশি আরও অনেক বাহিনী সংগঠিত হয়। এ সকল বাহিনীর মধ্যে টাঙ্গাইলের কাদের বাহিনী, সিরাজগঞ্জের লতিফ মির্জা বাহিনী, ঝিনাইদহের আকবর হোসেন বাহিনী, ফরিদপুরের হেমায়েত বাহিনী, বরিশালের কুদ্দুস মোল্লা বাহিনী ও গফুর বাহিনী এবং ময়মনসিংহের আফসার বাহিনী ও আফতাব বাহিনী উল্লেখযোগ্য। এ সকল বাহিনী স্থানীয়ভাবে সংগঠিত হয়ে নিজেদের শক্তিতে দখলদার বাহিনীর বিরুদ্ধে বেশ কয়েকটি লড়াইয়ে লিপ্ত হয়। সর্বহারা পার্টির নেতা সিরাজ শিকদার বরিশালে তাঁর বাহিনীকে সংগঠিত করেন। ভারতের সেনাবাহিনীর গেরিলা যুদ্ধ বিশেষজ্ঞ মেজর জেনারেল ওবানের সক্রিয় সহযোগিতায় মুজিব বাহিনী নামে আরেকটি বাহিনী গঠিত হয়। মুজিববাহিনীর সদস্যদের দেরাদুনে প্রশিক্ষণ দেয়া হয়। ছাত্রলীগ নেতা শেখ ফজলুল হক মণি, তোফায়েল আহমদ, আবদুর রাজ্জাক এবং সিরাজুল আলম খান ছিলেন এই বাহিনীর সংগঠক।
মুক্তিবাহিনীর সদস্যরা নিয়মিত ও অনিয়মিত দুটি ভাগে বিভক্ত ছিল। অনিয়মিত বাহিনী গণবাহিনী নামে পরিচিত ছিল। নিয়মিত বাহিনীর অন্তর্ভুক্ত ছিল ইস্ট বেঙ্গল রেজিমেন্ট ও পূর্ব পাকিস্তান রাইফেলসের সৈন্যরা। ছাত্র, কৃষক, শ্রমিক ও রাজনৈতিক কর্মীদের প্রাথমিক প্রশিক্ষণের পর বিভিন্ন সেক্টরে গণবাহিনীতে নিয়োগ করা হতো। গণবাহিনীর সদস্যদের বাংলাদেশের অভ্যন্তরে শত্রুর বিরুদ্ধে গেরিলা যুদ্ধ পরিচালনার জন্য পাঠানো হয়। নিয়মিত বাহিনীর সদস্যরা সশস্ত্রবাহিনীর প্রথাগত যুদ্ধে নিয়োজিত ছিলেন। ‘জেড ফোর্স’ নামে পরিচিত নিয়মিত বাহিনীর প্রথম ব্রিগেডটি জুলাই মাসে গঠিত হয়। এই ব্রিগেডের কমান্ডার মেজর জিয়াউর রহমানের নামের ইংরেজি আদ্যক্ষর ‘জেড’ অনুসারে ব্রিগেডটির নামকরণ করা হয়। ব্রিগেডটি ১ম, ৩য় ও ৮ম ইস্ট বেঙ্গল রেজিমেন্ট নিয়ে গঠিত হয়। ‘এস ফোর্স’ নামে পরিচিত দ্বিতীয় নিয়মিত ব্রিগেডটি দ্বিতীয় ও একাদশ ইস্ট বেঙ্গল রেজিমেন্টের সৈনিকদের নিয়ে অক্টোবরে গঠিত হয়। এ ব্রিগেডের অধিনায়ক ছিলেন সফিউল্লাহ। খালেদ মোশাররফের অধিনায়কত্বে ‘কে ফোর্স’ গঠিত হয় ৪র্থ, ৯ম ও ১০ম ইস্ট বেঙ্গলের সদস্যদের নিয়ে।
নাগাল্যান্ডের দিমাপুরে ২৮ সেপ্টেম্বর বাংলাদেশ বিমানবাহিনী গঠিত হয়। এর সংগঠক ছিলেন এয়ার কমোডর এ.কে খন্দকার। স্কোয়াড্রন লিডার সুলতান মাহমুদ, ফ্লাইট লেফটেন্যান্ট বদরুল আলম, ক্যাপ্টেন খালেক, সাত্তার, শাহাবুদ্দিন, মুকিত, আকরাম, শরফুদ্দিন এবং ৬৭ জন বিমানসেনা নিয়ে বাংলাদেশ বিমানবাহিনীর যাত্রা শুরু হয়। তাদের সম্বল ছিল মাত্র কয়েকটি ডাকোটা, অটার টাইপ বিমান এবং অ্যালুভেট হেলিকপ্টার। অনুরূপভাবে, পাকিস্তান নৌবাহিনী থেকে বেরিয়ে আসা নৌসেনাদের নিয়ে বাংলাদেশ নৌবাহিনী গঠিত হয়। ১৯৭১ সালের ৯ নভেম্বর প্রথম নৌবহর ‘বঙ্গবন্ধু নৌবহর’ উদ্বোধন করা হয়।
এতে অন্তর্ভুক্ত ছিল মাত্র ৬টি ছোট নৌযান। নিয়মিত ব্রিগেড, সেক্টর ট্রুপ ও গেরিলা বাহিনী, বাংলাদেশ বিমানবাহিনী এবং বাংলাদেশ নৌবাহিনী নিয়ে বাংলাদেশ সশস্ত্র বাহিনী সুসংগঠিত ছিল।
মুক্তিবাহিনী শুরুতে প্রতিরোধমূলক অনেকগুলো যুদ্ধে শত্রুর বিরুদ্ধে সফলভাবে লড়াই করে। কিন্তু অল্প সময়ের মধ্যে তাদের সাময়িক পশ্চাদপসরণ করতে হয়। মুক্তিবাহিনী অবশ্য পরে সংগঠিত হয়ে উন্নততর অস্ত্রশস্ত্র নিয়ে একাত্তরের এপ্রিল-মে মাসের পর থেকে নব উদ্দীপনায় যুদ্ধে অবতীর্ণ হয়।
বাংলাদেশের মুক্তিযুদ্ধ চলাকালে আন্তর্জাতিক পর্যায়ে মার্কিন যুক্তরাষ্ট্র ও গণপ্রজাতন্ত্রী চীন এ যুদ্ধকে পাকিস্তানের অভ্যন্তরীণ বিষয় বলে উল্লেখ করে পাকিস্তানকে কৌশলগত সমর্থন দেয়। পক্ষান্তরে, ভারত, সোভিয়েত ইউনিয়ন ও তাদের মিত্র দেশসমূহ এবং জাপান ও পশ্চিমের অনেক দেশের সাধারণ জনগণ বাংলাদেশের পক্ষে অবস্থান নেয়। চীন-যুক্তরাষ্ট্র-পাকিস্তান অক্ষের বিরুদ্ধে কৌশলগত সুবিধা অর্জনের লক্ষ্যে ১৯৭১ সালের ৯ আগস্ট ভারত সরকার সোভিয়েত ইউনিয়নের সঙ্গে একটি মৈত্রীচুক্তি স্বাক্ষর করে। এ চুক্তি স্বাক্ষরিত হওয়ায় বাংলাদেশের স্বাধীনতা যুদ্ধে এক নতুন মাত্রা যোগ হয়।
এদিকে মুক্তিবাহিনীর সদরদপ্তরে পাকিস্তানি সৈন্যদের বিরুদ্ধে লড়াইয়ের কৌশল পুঙ্খানুপুঙ্খ বিশ্লেষণ করা হয়। চিরাচরিত রণকৌশল পাকিস্তানি সৈন্যদের পরাজিত করার পক্ষে অনুকূল হবে না ভেবে সারাদেশে সর্বাত্মক গেরিলা যুদ্ধ পরিচালনার সিদ্ধান্ত গৃহীত হয়। সেমতে সেক্টর কমান্ডারদের দেশের অভ্যন্তর থেকে মুক্তিযোদ্ধা রিক্রুট করে প্রয়োজনীয় প্রশিক্ষণ দিয়ে গেরিলা যোদ্ধা হিসেবে নিয়োগের নির্দেশ দেয়া হয়।
১৯৭১ সালের নভেম্বর মাসে মুক্তিবাহিনী ও ভারতীয় বাহিনীর যৌথ কমান্ড গঠিত হয়। ভারতীয় সেনাবাহিনীর পূর্বাঞ্চলীয় কম্যান্ডের অধিনায়ক লেফটেন্যান্ট জেনারেল জগজিৎ সিং অরোরা যৌথ বাহিনীর প্রধান নিযুক্ত হন। অবশ্য ৩ ডিসেম্বর সন্ধ্যায় অমৃতসর, শ্রীনগর ও কাশ্মীর উপত্যকায় পাকিস্তান বিমানবাহিনীর বোমা বর্ষণের পর থেকেই মুক্তিবাহিনী ও ভারতীয় বাহিনীর যৌথ কমান্ড কার্যকর ভূমিকা গ্রহণ করে। তখনই ভারতীয় সশস্ত্র বাহিনীর উপর নির্দেশ আসে পাকিস্তানি সেনাবাহিনীকে প্রত্যাঘাত করার। মুক্তিবাহিনী ও ভারতীয় সেনাবাহিনী বাংলাদেশের অভ্যন্তরে ক্রমশ অগ্রসর হতে থাকে। ফলে পাকিস্তানি সৈন্যদের পরাজয় ও আত্মসমর্পণ অনিবার্য হয়ে ওঠে। বাংলাদেশ সম্পূর্ণ শত্রুমুক্ত হওয়ার প্রাক্কালে জাতিসংঘ নিরাপত্তা পরিষদে একটি যুদ্ধ বিরতির প্রস্তাব উত্থাপন করা হয়। সোভিয়েত ইউনিয়ন এতে ভেটো প্রয়োগ করায় এই প্রচেষ্টা নস্যাৎ হয়ে যায়।
ভারতীয় সৈন্য এবং এগারো নম্বর সেক্টরের মুক্তিযোদ্ধারা ১৪ ডিসেম্বর ঢাকার টঙ্গীর কাছে পৌঁছে। ১৬ ডিসেম্বর সকালে তারা সাভারে অবস্থান নেয়। পাকিস্তান সেনাবাহিনীর ৩৬ নম্বর ডিভিশনের অধিনায়ক মেজর জেনারেল জমশেদ ঢাকা নগরীর সন্নিকটে মীরপুর সেতুর কাছে ভারতীয় অধিনায়ক মেজর জেনারেল নাগরাকে অভ্যর্থনা জানান। সকাল দশটায় মুক্তিবাহিনী ও ভারতীয় সৈন্যরা ঢাকায় প্রবেশ করে। ভারতীয় সেনাবাহিনীর পূর্বাঞ্চলীয় কমান্ডের চীফ অব স্টাফ মেজর জেনারেল জ্যাকব পাকিস্তানি বাহিনীর আত্মসমর্পণের খসড়া দলিল নিয়ে অপরাহ্ণ এক ঘটিকায় ঢাকা বিমানবন্দরে অবতরণ করেন। লেফটেন্যান্ট জেনারেল অরোরা এক হেলিকপ্টার বহরে তাঁর সহকর্মীদের নিয়ে বিকাল চারটায় ঢাকা বিমানবন্দরে পৌঁছেন। মুক্তিবাহিনীর প্রতিনিধিত্ব করেন ডেপুটি চীফ অব স্টাফ গ্রুপ-ক্যাপ্টেন এ.কে খন্দকার। পরাজিত পাকিস্তানি অধিনায়ক লেফটেন্যান্ট জেনারেল এ.এ.কে নিয়াজী লেফটেন্যান্ট জেনারেল অরোরাকে আত্মসমর্পণসূচক অভ্যর্থনা জানান। ১৯৭১ সালের ১৬ ডিসেম্বর বিকাল পাঁচটা এক মিনিটে রমনা রেসকোর্সে (বর্তমান সোহরাওয়ার্দী উদ্যান) যৌথ কম্যান্ডের পক্ষে লেফটেন্যান্ট জেনারেল জগজিৎ সিং অরোরা এবং পাকিস্তান বাহিনীর পূর্বাঞ্চলীয় কম্যান্ডের পক্ষে লেফটেন্যান্ট জেনারেল নিয়াজী পাকিস্তানের আত্মসমপ©র্ণর দলিলে স্বাক্ষর করেন।
মুক্তিযুদ্ধের রণাঙ্গন (সেক্টর) ১৯৭১ সালে বাংলাদেশের মুক্তিযুদ্ধ পরিচালনার সামরিক কৌশল হিসেবে তৎকালীন পূর্ব পাকিস্তানের সমগ্র ভৌগোলিক এলাকাকে ১১টি সেক্টর বা রণাঙ্গনে ভাগ করা হয়। প্রতি সেক্টরে একজন সেক্টর কমান্ডার (অধিনায়ক) নিয়োগ করা হয়। যুদ্ধ পরিচালনার সুবিধার জন্য প্রতিটি সেক্টরকে কয়েকটি সাব-সেক্টরে বিভক্ত করা হয় এবং প্রতিটি সাব-সেক্টরে একজন করে কমান্ডার নিয়োজিত হন।
১নং সেক্টর  চট্টগ্রাম ও পার্বত্য চট্টগ্রাম জেলা এবং নোয়াখালি জেলার মুহুরী নদীর পূর্বাংশের সমগ্র এলাকা নিয়ে গঠিত। এ সেক্টরের হেডকোয়ার্টার ছিল হরিনাতে। সেক্টর প্রধান ছিলেন প্রথমে মেজর জিয়াউর রহমান এবং পরে মেজর রফিকুল ইসলাম। এই সেক্টরের পাঁচটি সাব-সেক্টর (কমান্ডারদের নামসহ) হচ্ছে: ঋষিমুখ (ক্যাপ্টেন শামসুল ইসলাম); শ্রীনগর (ক্যাপ্টেন মতিউর রহমান এবং পরে ক্যাপ্টেন মাহফুজুর রহমান); মনুঘাট (ক্যাপ্টেন মাহফুজুর রহমান); তবলছড়ি (সুবেদার আলী হোসেন); এবং ডিমাগিরী (জনৈক সুবেদার)। এই সেক্টরে প্রায় দশ হাজার মুক্তিযোদ্ধা যুদ্ধ করেন। এদের মধ্যে ছিলেন ই.পি.আর, পুলিশ, সেনাবাহিনী, নৌবাহিনী ও বিমানবাহিনীর প্রায় দুই হাজার নিয়মিত সৈন্য এবং গণবাহিনীর সংখ্যা ছিল প্রায় আট হাজার। এই বাহিনীর গেরিলাদের ১৩৭টি গ্রুপে দেশের অভ্যন্তরে পাঠানো হয়।
২ নং সেক্টর  ঢাকা, কুমিল্লা, ফরিদপুর এবং নোয়াখালি জেলার অংশ নিয়ে গঠিত। এ সেক্টরের বাহিনী গঠিত হয় ৪- ইস্টবেঙ্গল এবং কুমিল্লা ও নোয়াখালির ইপিআর বাহিনী নিয়ে। আগরতলার ২০ মাইল দক্ষিণে মেলাঘরে ছিল এ সেক্টরের সদরদপ্তর। সেক্টর কমান্ডার ছিলেন প্রথমে মেজর খালেদ মোশাররফ এবং পরে মেজর এ.টি.এম হায়দার। এই সেক্টরের অধীনে প্রায় ৩৫ হাজারের মতো গেরিলা যুদ্ধ করেছে। নিয়মিত বাহিনীর সংখ্যা ছিল প্রায় ৬ হাজার। এই সেক্টরের ছয়টি সাব-সেক্টর (কমান্ডারদের নামসহ) হচ্ছে: গঙ্গাসাগর, আখাউড়া ও কসবা (মাহবুব এবং পরে লেফটেন্যান্ট ফারুক ও লেফটেন্যান্ট হুমায়ুন কবীর); মন্দভাব (ক্যাপ্টেন গাফফার); শালদানদী (আবদুস সালেক চৌধুরী); মতিনগর (লেফটেন্যান্ট দিদারুল আলম); নির্ভয়পুর (ক্যাপ্টেন আকবর এবং পরে লেফটেন্যান্ট মাহ্বুব); এবং রাজনগর (ক্যাপ্টেন জাফর ইমাম এবং পরে ক্যাপ্টেন শহীদ ও লেফটেন্যান্ট ইমামুজ্জামান)। এই সেক্টরের বাহিনীর অভিযানের ফলে কুমিল্লা ও ফেনীর মধ্যবর্তী ঢাকা-চট্টগ্রাম মহাসড়ক থেকে পাক-বাহিনী সম্পূর্ণ বিতাড়িত হয় এবং মুক্তিযুদ্ধের সামগ্রিককালে এই এলাকা মুক্তিযোদ্ধাদের অধিকারে থাকে। এই সেক্টরের বাহিনীর অভিযানের অন্যতম প্রধান সাফল্য হলো বেলোনিয়া সূচিবুূ্যহ প্রতিরক্ষা। ১ নং ও ২ নং সেক্টরের বাহিনীর যৌথ অভিযানের ফলে ২১ জুন পর্যন্ত বেলোনিয়া সূচিব্যুহের প্রবেশপথ সম্পূর্ণ মুক্ত ছিল। ২ নম্বর সেক্টরের কয়েকটি নিয়মিত কোম্পানি বাংলাদেশের অভ্যন্তরে অভিযান পরিচালনা করে। এই কোম্পানিগুলো ছিল সুবেদার লুৎফর রহমানের অধীনে বেগমগঞ্জ এলাকায় অভিযানরত নোয়াখালী কোম্পানি, সুবেদার জহিরুল আলম খানের অধীনে চাঁদপুর মতলব এলাকায় অভিযানরত চাঁদপুর কোম্পানি, ক্যাপ্টেন আবদুল হালিম চৌধুরীর অধীনে ঢাকার মানিকগঞ্জ-মুন্সিগঞ্জ এলাকায় অভিযানরত এক বিশাল বাহিনী, এবং ক্যাপ্টেন শওকতের অধীনে ফরিদপুরে অভিযানরত এক বাহিনী। শহরাঞ্চলের গেরিলারা ঢাকা শহরে কয়েকটি সফল অভিযান পরিচালনা করে।
৩ নং সেক্টর  উত্তরে চূড়ামনকাঠি (শ্রীমঙ্গলের নিকট) থেকে সিলেট এবং দক্ষিণে ব্রাহ্মণবাড়ীয়ার সিঙ্গারবিল পর্যন্ত এলাকা নিয়ে গঠিত হয়। সেক্টর কমান্ডার ছিলেন মেজর কে.এম শফিউল্লাহ এবং পরে মেজর এ.এন.এম নূরুজ্জামান। দুই ইস্ট বেঙ্গল এবং সিলেট ও ময়মনসিংহের ইপিআর বাহিনী সমন্বয়ে এই সেক্টর গঠিত হয়। সেক্টরের সদর দফতর ছিল হেজামারা। এই সেক্টরের অধীনে ১৯টি গেরিলা ঘাঁটি গড়ে উঠেছিল। নভেম্বর মাস পর্যন্ত গেরিলার সংখ্যা দাঁড়ায় প্রায় ত্রিশ হাজার। তারা কুমিল্লা-সিলেট সড়কে কয়েকটি সেতু বিধ্বস্ত করে পাক বাহিনীর যোগাযোগ বিচ্ছিন্ন করে দেয়। তাদের সবচেয়ে সফল আক্রমণ ছিল শায়েস্তাগঞ্জের নিকটে ট্যাঙ্ক বিধ্বংসী মাইনের সাহায্যে একটি রেলগাড়ি বিধ্বস্ত করা। এই সেক্টরের দশটি সাব-সেক্টর (কমান্ডারদের নামসহ) হচ্ছে: আশ্রমবাড়ি (ক্যাপ্টেন আজিজ এবং পরে ক্যাপ্টেন এজাজ); বাঘাইবাড়ি (ক্যাপ্টেন আজিজ এবং পরে ক্যাপ্টেন এজাজ); হাতকাটা (ক্যাপ্টেন মতিউর রহমান); সিমলা (ক্যাপ্টেন মতিন); পঞ্চবটী (ক্যাপ্টেন নাসিম); মনতলা (ক্যাপ্টেন এম.এস.এ ভূঁইয়া); বিজয়নগর (এম.এস.এ ভূঁইয়া); কালাছড়া (লেফটেন্যান্ট মজুমদার); কলকলিয়া (লেফটেন্যান্ট গোলাম হেলাল মোরশেদ); এবং বামুটিয়া (লেফটেন্যান্ট সাঈদ)।
৪নং সেক্টর  উত্তরে সিলেট জেলার হবিগঞ্জ মহকুমা থেকে দক্ষিণে কানাইঘাট থানা পর্যন্ত ১০০ মাইল বিস্তৃত সীমান্ত এলাকা নিয়ে গঠিত। সিলেটের ইপিআর বাহিনীর সৈন্যদের সঙ্গে ছাত্র মুক্তিযোদ্ধাদের সমন্বয়ে এ সেক্টর গঠিত হয়। সেক্টর কমান্ডার ছিলেন মেজর চিত্তরঞ্জন দত্ত এবং পরে ক্যাপ্টেন এ রব। হেডকোয়ার্টার ছিল প্রথমে করিমগঞ্জ এবং পরে আসামের মাসিমপুরে। সেক্টরে গেরিলার সংখ্যা ছিল প্রায় ৯ হাজার এবং নিয়মিত বাহিনী ছিল প্রায় ৪ হাজার। এই সেক্টরের ছয়টি সাব-সেক্টর (কমান্ডারদের নামসহ) হচ্ছে: জালালপুর (মাসুদুর রব শাদী); বড়পুঞ্জী (ক্যাপ্টেন এ. রব); আমলাসিদ (লেফটেন্যান্ট জহির); কুকিতল (ফ্লাইট লেফটেন্যান্ট কাদের এবং পরে ক্যাপ্টেন শরিফুল হক); কৈলাশ শহর (লেফটেন্যান্ট উয়াকিউজ্জামান); এবং কমলপুর (ক্যাপ্টেন এনাম)।
৫ নং সেক্টর  সিলেট জেলার দুর্গাপুর থেকে ডাউকি (তামাবিল) এবং জেলার পূর্বসীমা পর্যন্ত বিস্তৃত এলাকা নিয়ে গঠিত। সেক্টর কমান্ডার ছিলেন মেজর মীর শওকত আলী। হেড কোয়ার্টার ছিল বাঁশতলাতে। আটশত নিয়মিত সৈন্য এবং পাঁচ হাজার গেরিলা সৈন্য সমন্বয়ে এই সেক্টর গঠিত হয়। সুনামগঞ্জ ও ছাতকের অধিকাংশ জলাভূমি ছিল এই সেক্টরের অন্তর্ভুক্ত। এই সেক্টরের ছয়টি সাব-সেক্টর (কমান্ডারদের নামসহ) হচ্ছে: মুক্তাপুর (সুবেদার নাজির হোসেন এবং সেকেন্ড ইন কমান্ড ছিলেন মুক্তিযোদ্ধা ফারুক); ডাউকি (সুবেদার মেজর বি.আর চৌধুরী); শেলা (ক্যাপ্টেন হেলাল; সহযোগী কমান্ডার লেফটেন্যান্ট মাহবুবর রহমান এবং লেফটেন্যান্ট আবদুর রউফ); ভোলাগঞ্জ (লেফটেন্যান্ট তাহেরউদ্দিন আখুঞ্জী; সহযোগী কমান্ডার লেফটেন্যান্ট এস.এম খালেদ); বালাট (সুবেদার গনি এবং পরে ক্যাপ্টেন সালাউদ্দিন ও এনামুল হক চৌধুরী); এবং বড়ছড়া (ক্যাপ্টেন মুসলিম উদ্দিন)। এই সেক্টরের বাহিনী সিলেট, তামাবিল ও সিলেট-সুনামগঞ্জ সড়কে বেশ কিছুসংখ্যক সেতু বিধ্বস্ত করে। এই সেক্টরের সর্বাধিক সফল অপারেশন ছিল ছাতক আক্রমণ।
৬ নং সেক্টর  সমগ্র রংপুর জেলা এবং দিনাজপুর জেলার ঠাকুরগাঁও মহকুমা নিয়ে গঠিত। প্রধানত রংপুর ও দিনাজপুরের ইপিআর বাহিনী নিয়ে এই সেক্টর গঠিত হয়। সেক্টর কমান্ডার ছিলেন উইং কমান্ডার এম খাদেমুল বাশার। সেক্টরের হেডকোয়ার্টার ছিল পাটগ্রামের নিকটবর্তী বুড়ীমারিতে। এটিই ছিল একমাত্র সেক্টর যার হেড কোয়ার্টার ছিল বাংলাদেশের অভ্যন্তরে। সেক্টরের সৈন্যসংখ্যা ছিল ৭০০ এবং ডিসেম্বর পর্যন্ত সৈন্য সংখ্যা দাঁড়ায় প্রায় ১১ হাজার। এদের মধ্যে ছিল ২০০০ নিয়মিত সৈন্য এবং ৯০০০ গণবাহিনী। এই সেক্টরের পাঁচটি সাব-সেক্টর (কমান্ডারদের নামসহ) হচ্ছে: ভজনপুর (ক্যাপ্টেন নজরুল এবং পরে স্কোয়াড্রন লীডার সদরউদ্দিন ও ক্যাপ্টেন শাহরিয়ার); পাটগ্রাম (প্রথমে কয়েকজন ই.পি.আর জুনিয়র কমিশন্ড অফিসার কমান্ড করেন। পরে ক্যাপ্টেন মতিউর রহমান এই সাব-সেক্টরের দায়িত্ব নেন); সাহেবগঞ্জ (ক্যাপ্টেন নওয়াজেশ উদ্দিন); মোগলহাট (ক্যাপ্টেন দেলওয়ার); এবং চিলাহাটি (ফ্লাইট লেফটেন্যান্ট ইকবাল)। এই সেক্টরের বাহিনী রংপুর জেলার উত্তরাংশ নিজেদের দখলে রাখে।
৭ নং সেক্টর  রাজশাহী, পাবনা, বগুড়া এবং দিনাজপুর জেলার দক্ষিণাংশ নিয়ে গঠিত হয়। ইপিআর সৈন্যদের নিয়ে এই সেক্টর গঠিত হয়। এই বাহিনী ক্যাপ্টেন গিয়াস ও ক্যাপ্টেন রশিদের নেতৃত্বে রাজশাহীতে প্রাথমিক অভিযান পরিচালনা করে। সেক্টর কমান্ডার ছিলেন মেজর নাজমুল হক এবং পরে সুবেদার মেজর এ. রব ও মেজর কাজী নূরুজ্জামান। এই সেক্টরের হেডকোয়ার্টার ছিল বালুরঘাটের নিকটবর্তী তরঙ্গপুরে। ২৫০০ নিয়মিত সৈন্য ও ১২৫০০ গেরিলা সৈন্য সমন্বয়ে প্রায় ১৫ হাজার মুক্তিযোদ্ধা এই সেক্টরে যুদ্ধ করে। এই সেক্টরের আটটি সাব-সেক্টর (কমান্ডারদের নামসহ) হচ্ছে: মালন (প্রথমে কয়েকজন জুনিয়র অফিসার এবং পরে ক্যাপ্টেন মহিউদ্দিন জাহাঙ্গীর); তপন (মেজর নজমুল হক এবং পরে কয়েকজন জুনিয়র ই.পি.আর অফিসার); মেহেদীপুর (সুবেদার ইলিয়াস এবং পরে ক্যাপ্টেন মহিউদ্দীন জাহাঙ্গীর); হামজাপুর (ক্যাপ্টেন ইদ্রিস); আঙ্গিনাবাদ (একজন গণবাহিনীর সদস্য); শেখপাড়া (ক্যাপ্টেন রশীদ); ঠোকরাবাড়ি (সুবেদার মোয়াজ্জেম); এবং লালগোলা (ক্যাপ্টেন গিয়াসউদ্দিন চৌধুরী)। এই সেক্টরের বাহিনী জুন মাসে মহেশকান্দা ও পরাগপুর এবং আগস্ট মাসে মোহনপুর থানা আক্রমণ করে বিপুল সংখ্যক শত্রুসৈন্য বিধ্বস্ত করে। হামজাপুর সাব-সেক্টরের কমান্ডার ক্যাপ্টেন ইদ্রিস তাঁর বাহিনী নিয়ে কয়েকটি পাকিস্তানী বাহিনীর উপর অতর্কিত আক্রমণ চালান এবং পার্বতীপুরের নিকটে একটি ট্রেন বিধ্বস্ত করেন।
৮ নং সেক্টর  এপ্রিল মাসে এই সেক্টরের অপারেশনাল এলাকা ছিল কুষ্টিয়া, যশোর, খুলনা, বরিশাল, ফরিদপুর ও পটুয়াখালী জেলা। মে মাসের শেষে অপারেশন এলাকা সঙ্কুচিত করে কুষ্টিয়া, যশোর ও খুলনা জেলা, সাতক্ষীরা মহকুমা এবং ফরিদপুরের উত্তরাংশ নিয়ে এই সেক্টর পুনর্গঠিত হয়। সেক্টর কমান্ডার ছিলেন মেজর আবু ওসমান চৌধুরী এবং পরে মেজর এম.এ মঞ্জুর। এই সেক্টরের হেডকোয়ার্টার ছিল কল্যানীতে। সেক্টরের সৈন্যদের মধ্যে ৩০০০ ছিল নিয়মিত বাহিনী এবং ২৫০০০ গেরিলা সৈন্য।  নিয়মিত বাহিনী কয়েকটি এলাকায় নিজেদের অধিকার প্রতিষ্ঠা করে এবং গেরিলা বাহিনী বাংলাদেশের অভ্যন্তরে কয়েকটি ঘাঁটি গড়ে তোলে। এই সেক্টরের সৈন্যরা যুদ্ধে এক অভিনব কৌশল অবলম্বন করে। নিয়মিত বাহিনী বাংলাদেশের ৭-৮ মাইল অভ্যন্তরভাগে ঢুকে নিজেদের অবস্থান পাকাপোক্ত করে এবং এমন পরিস্থিতির সৃষ্টি করে যাতে পাকবাহিনী তাদের উপর আক্রমণ পরিচালনায় উদ্বুদ্ধ হয়। এই ব্যবস্থায় মুক্তিযোদ্ধারা আক্রমণকারী পাকবাহিনীর বহুসংখ্যক সৈন্য বিধ্বস্ত করে। এই সেক্টরের সাতটি সাব-সেক্টর (কমান্ডারদের নামসহ) হচ্ছে: বয়রা (ক্যাপ্টেন খোন্দকার নজমুল হুদা); হাকিমপুর (ক্যাপ্টেন শফিক উল্লাহ); ভোমরা (ক্যাপ্টেন সালাহউদ্দিন এবং পরে ক্যাপ্টেন শাহাবুদ্দীন); লালবাজার (ক্যাপ্টেন এ.আর আযম চৌধুরী); বানপুর (ক্যাপ্টেন মুস্তাফিজুর রহমান); বেনাপোল (ক্যাপ্টেন আবদুল হালিম এবং পরে ক্যাপ্টেন তৌফিক-ই-এলাহী চৌধুরী); শিকারপুর (ক্যাপ্টেন তৌফিক-ই-এলাহী চৌধুরী এবং পরে লেফটেন্যান্ট জাহাঙ্গীর)। 
৯ নং সেক্টর  বরিশাল ও পটুয়াখালি জেলা এবং খুলনা ও ফরিদপুর জেলার অংশবিশেষ নিয়ে গঠিত। এই সেক্টরের হেড কোয়ার্টার ছিল বশিরহাটের নিকটবর্তী টাকিতে। সেক্টর কমান্ডার ছিলেন মেজর এম.এ জলিল এবং পরে মেজর এম.এ মঞ্জুর ও মেজর জয়নাল আবেদীন। এই সেক্টরে প্রায় বিশ হাজার মুক্তিযোদ্ধা যুদ্ধ করে। এই সেক্টরকে টাকি, হিঙ্গলগঞ্জ ও শমসেরনগর তিনটি সাব-সেক্টরে বিভক্ত করা হয়। এই সেক্টরে নিয়মিত বাহিনীও বাংলাদেশের অভ্যন্তরে আক্রমণ পরিচালনা করে। ক্যাপ্টেন শাহজাহান ওমরের নেতৃত্বে এক বিশাল গেরিলা বাহিনী বরিশালে অভিযান করে। পটুয়াখালীতে একটি স্থায়ী ঘাটি থেকে ক্যাপ্টেন মেহদী আলী ইমাম আক্রমণ পরিচালনা করেন। লেফটেন্যান্ট জিয়া সুন্দরবন এলাকায় এক বিশাল বাহিনী পরিচালনা করেন। ক্যাপ্টেন হুদা নিয়মিত বাহিনীর এক বিশাল অংশ নিয়ে সীমান্ত এলাকায় অভিযান পরিচালনা করেন। তিনি জুন মাসে শত্রুর উকশা সীমান্ত ঘাটি দখল করেন এবং বরাবর তা মুক্তিযোদ্ধাদের দখলে থাকে। এই সেক্টরের বাহিনী দেভাতা ও শ্যামনগর থানা আক্রমণ করে দখল করে নেয়। নৌ-প্রহরার মাধ্যমে বরিশাল-পটুয়াখালীর নদী এলাকায় প্রাধান্য বিস্তার করা হয়। ডিসেম্বরে মাসে চূড়ান্ত আক্রমণের পূর্বে এই সেক্টরকে ৮ নং সেক্টরের সঙ্গে একীভূত করা হয় এবং এর দায়িত্ব অর্পিত হয় মেজর মঞ্জুরের উপর।
১০ নং সেক্টর  নৌ-কমান্ডো বাহিনী নিয়ে এই সেক্টর গঠিত হয়। এই বাহিনী গঠনের উদ্যোক্তা ছিলেন ফ্রান্সে প্রশিক্ষণরত পাকিস্তান নৌবাহিনীর আট জন বাঙালি নৌ-কর্মকর্তা। এঁরা ছিলেন গাজী মোহাম্মদ রহমতউল্লাহ (চীফ পেটি অফিসার), সৈয়দ মোশাররফ হোসেন (পেটি অফিসার), আমিন উল্লাহ শেখ (পেটি অফিসার), আহসান উল্লাহ (এম.ই-১), এ.ডব্লিউ.চৌধুরী (আর.ও-১), বদিউল আলম (এম.ই-১), এ.আর মিয়া (ই.এন-১) এবং আবেদুর রহমান (স্টুয়ার্ড-১)। এই আটজন বাঙালি নাবিককে ভারতীয় নৌবাহিনীর ব্যবস্থাপনায় দিল্লির পার্শ্ববর্তী যমুনা নদীতে বিশেষ নৌ-প্রশিক্ষণ দেয়া হয়। এর পর পাকিস্তান নৌবাহিনীর কিছুসংখ্যক নৌ-সেনা এদের সঙ্গে এসে যোগ দেন। বিভিন্ন সেক্টর থেকে এমন ১৫০ জন ছাত্র ভলান্টিয়ারকে বাছাই করা হয় যারা দক্ষ সাতারু হিসেবে পরিচিত এবং তাদের প্রশিক্ষণের জন্য এই ক্যাম্পে পাঠানো হয়। তাদের বোমা নিক্ষেপ এবং জাহাজ ধ্বংসের জন্য লিম্পেট মাইন ব্যবহারের কৌশল শিক্ষা দেয়া হয়। প্রশিক্ষণ শেষে আগস্টের প্রথম সপ্তাহে এদের চারটি দল চট্টগ্রাম, নারায়ণগঞ্জ, দাউদকান্দি ও মংলা বন্দরে পাঠানো হয়। এদের দায়িত্ব ছিল উপকূলে নোঙ্গর করা জাহাজ ধ্বংস করা। পাকিস্তানের স্বাধীনতা দিবসে (১৪ আগস্ট) এই চারটি দল একযোগে আক্রমণ চালিয়ে বেশ কিছুসংখ্যক পাকিস্তানি জাহাজ ধ্বংস করে। এ ডব্লিউ চৌধুরীর নেতৃত্বে চট্টগ্রাম বন্দরে নিয়োজিত দলটি পাকিস্তানি কার্গো জাহাজ এমডি ওহ্রমাজ্দ ও এমভি আল-আববাস সহ সাতটি জাহাজ ধ্বংস করে। এর পর অক্টোবর ও নভেম্বর মাসে দেশের সকল বন্দরে অনুরূপ আরো কয়েকটি অপারেশন চালানো হয় এবং বেশ কিছুসংখ্যক সমুদ্রগামী ও উপকূলীয় জাহাজ বন্দরে ডুবিয়ে দেয়া হয়। পরে ভারতীয় কমান্ডার এম.এন সুমন্ত এ বাহিনীর নেতৃত্ব দেন।
 ১৯২৭ সালে ৭ বছর বয়সে শেখ মুজিব গিমাডাঙ্গা প্রাথমিক বিদ্যালয়ে লেখাপড়া শুরু করেন। ৯ বছর বয়সে ১৯২৯ সালে গোপালগঞ্জ পাবলিক স্কুলে ভর্তি হন তিনি। এখানে ৫ বছর শিক্ষা জীবন শেষ করে ১৯৩৭ সালে গোপালগঞ্জ মাথুরানাথ ইনস্টিটিউট মিশন স্কুলে সপ্তম শ্রেনীতে ভর্তি হন মুজিব। চোখে জটিল রোগের কারণে সার্জারি কছিলেন তিনি। এ কারণে ১৯৩৪ থেকে ১৯৩৮ পর্যন্ত চার বছর তিনি বিদ্যালয়ের পাঠ চালিয়ে যেতে পারেন নি। ১৯৪১ সালে গোপালগঞ্জ মিশনারি স্কুল থেকে তিনি ম্যাট্রিক পাস করেন। ১৯৪৪ সালে কলকাতা ইসলামিয়া কলেজ থেকে এইচ.এস.সি এবং ১৯৪৬ সালে বি.এ পাশ করেন। ১৯৪৭ সালে কলকাতা ত্যাগ করে ঢাকা আগমন অতঃপর ঢাকা বিশ্ববিদ্যালয়ে "ল" ক্লাশে ভর্তি হন। ১৯৩৮ সালে ১৮ বছর বয়সে বেগম ফজিলাতুন্নেসার সাথে বিয়ে বন্ধনে আবদ্ধ হন শেখ মুজিবুর রহমান। তাদের ২ মেয়ে- শেখ হাসিনা ও শেখ রেহানা এবং তিন ছেলে- শেখ কামাল, শেখ জামাল ও শেখ রাসেল।
 অল্পবয়স থেকেই তাঁর রাজনৈতিক প্রতিভার প্রকাশ ঘটতে থাকে। ১৯৪০ সালে তিনি নিখিল ভারত মুসলিম লীগের ছাত্র সংগঠন নিখিল ভারত মুসলিম ছাত্র ফেডারেশনে যোগ দেন। কট্টরপন্থী এই সংগঠন ছেড়ে ১৯৪৩ সালে যোগ দেন উদারপন্থী ও প্রগতিশীল সংগঠন বেঙ্গল মুসলিম লীগে। এখানেই সান্নিধ্যে আসেন হুসেইন শহীদ সোহরাওয়ার্দীর। ১৯৪৮ সালে ৪ জানুয়ারি 'পূর্ব পাকিস্তান মুসলিম ছাত্রলীগ' গঠন করেন। তিনিই ছিলেন এর অন্যতম প্রতিষ্ঠাতা । পঞ্চাশের দশক তাঁর রাজনৈতিক উত্থানের কাল। ধীরে ধীরে তিনি হয়ে উঠেন দূরদর্শীতা এক রাজনৈতিক নেতা। এসময় শেখ মুজিব “মুসলিম লীগ” ছেড়ে দেন এবং হোসেন সোহরাওয়ার্দী এবং মাওলানা ভাসানীর সাথে মিলে গঠন করেন “আওয়ামী মুসলিম লীগ”। তিনি দলের প্রথম যুগ্ম সাধারণ সম্পাদক নির্বাচিত হন। ১৯৫৩ সালে তিনি দলের সাধারণ সম্পাদকের দায়িত্ব পান। ১৯৫৪ সালের সাধারণ নির্বাচনে জয়ী হয়ে যুক্তফ্রন্ট সরকারের কৃষি মন্ত্রী হন মুজিব। ১৯৫৬ সালে কোয়ালিশন সরকারের মন্ত্রিসভায় শিল্প ও বাণিজ্য মন্ত্রণালয়ের দায়িত্ব পান তিনি। ১৯৬৩ সালে হোসেন সোহরাওয়ার্দীর মৃত্যুর পর আওয়ামী মুসলিম লীগের সভাপতি নির্বাচিত হন শেখ মুজিবুর রহমান।
 ভাষা আন্দোলনের সময় রাজনৈতিক নেতা হিসেবে অত্যন্ত গুরুত্বপূর্ণ ভূমিকা পালন করেন শেখ মুজিবুর রহমান। ১৯৪৮ সালে ভাষার প্রশ্নে তাঁর নেতৃত্বেই প্রথম প্রতিবাদ এবং ছাত্র ধর্মঘট শুরু হয় যা চূড়ান্ত রূপ নেয় ১৯৫২ সালের ২১ ফেব্রুয়ারিতে। যার ফলসূতিতে বাঙালি জাতি আজ বাংলা ভাষায় কথা বলছেন।
 ১৯৬৬ সালের ৫ ফেব্রুয়ারি লাহোরে বিরোধী দলসমূহের একটি জাতীয় সম্মেলন অনুষ্ঠিত হয়। এ সম্মেলনেই শেখ মুজিব তার ঐতিহাসিক ছয় ৬ দাবী পেশ করেন যাতে পূর্ব পাকিস্তানের স্বায়ত্ত্বশাসনের পরিপূর্ণ রূপরেখা উল্লেখিত হয়েছিল। শেখ মুজিব এই দাবিকে "আমাদের বাঁচার দাবি" শিরোনামে প্রচার করেছিলেন। এ দাবি আদায়ে শেখ মুজিবের নেতৃত্বে আন্দোলন হয়েছিল। ১৯৬৯ সালের ২৩ ফেব্রুয়ারি ঢাকার রেসকোর্স ময়দানে কেন্দ্রীয় ছাত্র সংগ্রাম পরিষদের উদ্যোগে শেখ মুজিবুর রহমানকে গণসম্বর্ধনা দেওয়া হয়। সেখানেই উত্থাপিত হয় ১১ দফা দাবি যার মধ্যে ৬ দফার সবগুলো দফাই অন্তর্ভুক্ত ছিল। লাখো মানুষের এই জমায়েতে শেখ মুজিবুর রহমানকে ‘বঙ্গবন্ধু’ উপাধিতে ভূষিত করা হয়। ১৯৬৮ সালের প্রথমদিকে পাকিস্তান সরকার শেখ মুজিব এবং আরও ৩৪ জন বাঙালি সামরিক ও সিএসপি কর্মকর্তার বিরুদ্ধে একটি মামলা দায়ের করে যা ইতিহাসে আগরতলা ষড়যন্ত্র মামলা নামে সুপরিচিত। মামলায় উল্লেখ করা হয়েছিল শেখ মুজিবসহ এই কর্মকর্তারা ভারতের ত্রিপুরা অঙ্গরাজ্যের অন্তর্গত আগরতলা শহরে ভারত সরকারের সাথে এক বৈঠকে পাকিস্তানকে বিভক্ত করার ষড়যন্ত্রমূলক পরিকল্পনা তৈরি করেছে। এতে শেখ মুজিবকে এক নম্বর আসামী করা হয়।
১৯৬৯ সালের ৫ ডিসেম্বর আয়োজিত এক জনসভায় বঙ্গবন্ধু শেখ মুজিব পূর্ব বাংলার নামকরণ করেন ‘বাংলাদেশ’। তিনি বলেন, “একসময় এদেশের বুক হইতে, মানচিত্রের পৃষ্ঠা হইতে ‘বাংলা’ কথাটির সর্বশেষ চিহ্নটুকুও চিরতরে মুছিয়া ফেলার চেষ্টা করা হইয়াছে। একমাত্র ‘বঙ্গোপসাগর’ছাড়া আর কোন কিছুর নামের সঙ্গে ‘বাংলা’ কথাটির অস্তিত্ব খুঁজিয়া পাওয়া যায় নাই। জনগণের পক্ষ হইতে আমি ঘোষণা করিতেছি- আজ হইতে পাকিস্তানের পূর্বাঞ্চলীয় প্রদেশটির নাম পূর্ব পাকিস্তানের পরিবর্তে শুধুমাত্র বাংলাদেশ”। 
সারা পৃথিবীতে অনেক দেশেই - যেগুলোতে ব্যাপক সংখ্যায় মানুষকে টিকা দেয়া হয়েছে - সেখানেও নতুন করে করোনাভাইরাসের সংক্রমণের ঢেউ দেখা যাচ্ছে। এসব দেশের মধ্যে আছে যুক্তরাষ্ট্র, ফ্রান্স, যুক্তরাজ্য, আর্জেন্টিনা, ও ব্রাজিল।
এ দেশগুলোতে ইদানীং করোনাভাইরাসের সংক্রমণ রেকর্ড পরিমাণ বেড়ে যাবার একটা কারণ: ডেল্টা এবং অমিক্রনের মত অতিসংক্রামক করোনাভাইরাসের ধরন।
কিন্তু প্রশ্ন হলো: টিকা নেবার পরও বিপুল পরিমাণ মানুষের মধ্যে সংক্রমণ হচ্ছে কেন?
অনেকের মনে হতে পারে যে টিকায় হয়তো কোন কাজ হচ্ছে না। কিন্তু বিশেষজ্ঞরা ব্যাপারটা বাখ্যা করে বলছেন - কেন কোভিড-১৯এর টিকা নেয়া অত্যন্ত জরুরি।
এ দেশগুলোতে বিজ্ঞানী, ডাক্তার এবং পেশাদার স্বাস্থ্যসেবাপ্রদানকারীরা এখনো বিভিন্ন টিকার ওপর নির্ভরতা কমাননি। এসব টিকা সারা বিশ্বে পরীক্ষিত এবং অনুমোদিত হয়েছে - এবং এটা প্রমাণিত হয়েছে যে এগুলো সংক্রমণের বিরুদ্ধে সুরক্ষা দিতে পারে।
এখানে আমরা বিশ্লেষণ করে দেখবো কিভাবে এসব টিকা মহামারিকে নিয়ন্ত্রণে রাখতে ভুমিকা রাখছে।
যুক্তরাষ্ট্র, ফ্রান্স ও যুক্তরাজ্যের মত দেশে সংক্রমণ বাড়তে থাকায় সামাজিক মাধ্যমে টিকার কার্যকারিতা নিয়ে শুরু হয়েছে নতুন করে আলোচনা।
কিছু দেশে কর্তৃপক্ষ টিকা নেয়াকে উৎসাহিত করতে যেসব পদক্ষেপ নিয়েছে তার সমালোচনা করছেন অনেক সামাজিক মাধ্যম ব্যবহারকারী। অন্য অনেকে আবার টিকার সম্ভাব্য পার্শ্বপ্রতিক্রিয়া নিয়ে কথা বলছেন।
বিশ্ব জুড়ে যে দ্রুত গতিতে কোাভিডের অমিক্রন ভ্যারিয়েন্ট ছড়িয়ে পড়ছে, তাতে নতুন করে বিপদে পড়েছে বিভিন্ন দেশের সরকার। বিভিন্ন দেশে নতুন করে নানা বিধিনিষেধ চাপানো হচ্ছে।
এ যাবত করোনাভাইরাসের যেসব ভ্যারিয়েন্ট শনাক্ত হয়েছে, অমিক্রন তাদের মধ্যে সবচেয়ে বেশি সংক্রামক। ভ্যাকসিনও একে আটকাতে পারছে না। ফলে অনেক মানুষ পুনরায় আক্রান্ত হচ্ছে।
তবে কিছুটা স্বস্তি যে রোগীর সংখ্যা বেড়ে গেলেও, হাসপাতালে চাপ বাড়ছে না। প্রমাণিত হয়েছে যে যাদের কমপক্ষে দুই ডোজ ভ্যাকসিন নেওয়া আছে তাদেরকে অমিক্রনে আক্রান্ত হলেও গুরুতর অসুস্থ হয়ে পড়তে হচ্ছে না বা তাদের মৃত্যু ঝুঁকির মুখে পড়তে হচ্ছেনা।
এ কারণে যুক্তরাষ্ট্র এবং ব্রিটেন সহ বেশ কিছু দেশে আক্রান্ত রোগীর বাধ্যতামূলক আইসোলেশন বা ঘরে আলাদা হয়ে থাকার সময়সীমা পাঁচদিনে নামিয়ে আনা হয়েছে।
কিন্তু বিশ্ব স্বাস্থ্য সংস্থা বিভিন্ন দেশের সরকারকে সতর্ক করেছে যে অমিক্রনকে কোনোভাবেই হেলাফেলা করা উচিৎ হবে না, এবং বিশেষ করে যাদের এখনও ভ্যাকসিন হয়নি তারা এই ভাইরাসে মারা যেতে পারে।
বাংলাদেশের একটি গ্রামের নিম্নবিত্ত পরিবারের ছেলে মিসবাহ (ছদ্মনাম) ঢাকার অদূরে একটি পাবলিক বিশ্ববিদ্যালয়ের ছাত্র ছিলেন। গ্রামের স্কুল-কলেজে পড়ালেখা করা মিসবাহর কথায় কিছুটা আঞ্চলিকতার টান ছিল, শারীরিকভাবেও তিনি ছোটখাটো গড়নের। আর তার এই বৈশিষ্ট্যগুলোর কারণে মিসবাহকে নিয়ে বিশ্ববিদ্যালয়ে তার বন্ধু-বান্ধবরা সবসময়ই ঠাট্টা-তামাশা করতো। একটা সময় তার শিক্ষকরাও তার শারীরিক গঠন, উচ্চারণ, বাচনভঙ্গি - এমনকি তার পোশাক নিয়েও ঠাট্টা করতো। বিশ্ববিদ্যালয়ের তৃতীয় বর্ষে পড়ার সময় মিসবাহ তার ভাড়া বাসার পাঁচ তলা থেকে লাফিয়ে আত্মহত্যার চেষ্টা করেন।
তার আত্মহত্যার চেষ্টার কারণ নিয়ে কথা বলার সময় মিসবাহ বলছিলেন: "শুরুর দিকে বুঝতাম না যে ওরা আসলে আমাকে নিয়ে ঠাট্টা করছে। আমি যাদের বন্ধু মনে করে ছুটে যেতাম, কিছুদিন পর দেখলাম ওরা আসলে আমার উচ্চারণ, আমার পোশাক নিয়ে মজা করছে। আমার প্রতিটি কথায় তারা তাচ্ছিল্য করতো।"
"একটা সময় এমন অবস্থা হল যে বিশ্ববিদ্যালয়ের জুনিয়রদের বা নতুন কারো সাথে পরিচিত হওয়ার সময়ও আমাকে তাচ্ছিল্য করা হতো। স্বাভাবিকভাবেই জুনিয়ররাও কিছুদিন পর থেকে আমার সাথে একই রকম ব্যবহার করা শুরু করে।"
"তৃতীয় বর্ষে একজন শিক্ষক তার ক্লাসেও একই ধরনের ঠাট্টা করা শুরু করলেন, আমার বন্ধুরাও তাঁর সাথে যোগ দেয়। তখন একটা পর্যায়ে আর সহ্য করতে না পেরে আত্মহত্যার সিদ্ধান্ত নেই।"
সৌভাগ্যজনকভাবে মারা যাননি মিসবাহ। ঘাড়ে ও হাতে আঘাত পেলেও কিছুদিনের মধ্যে তিনি সেরে ওঠেন।
মস্ত বড় অজগরের মত সড়কটা একেবেঁকে চলে গেছে বিস্তীর্ণ ধান ক্ষেতের মাঝখান দিয়ে।
মোঘলাই সড়ক।
লোকে বলে, মোঘল বাদশাহ আওরঙ্গজেবের হাতে ধরা পড়বার ভয়ে শাহ সুজা যখন আরাকান পালিয়ে যাচ্ছিলো তখন যাবার পথে কয়েক হাজার মজুর খাটিয়ে তৈরি করে গিয়েছিলো এই সড়ক।
দুপাশে তার অসংখ্য বটগাছ। অসংখ্য শাখা-প্রশাখা বিস্তার করে সগর্বে দাড়িয়ে রয়েছে সেই দীর্ঘকাল ধরে। ওরা এই সড়কের চিরন্তন প্রহরী।
কুমিল্লা থেকে চট্টগ্রাম।
চট্টগ্রাম থেকে কুমিল্লা।
মাঝে মাঝে ধান ক্ষেত সরে গেছে দূরে। দুধারে শুধু অফুরন্ত জলাভূমি। অথৈ পানি। শেওলা আর বাদাবনের ফাঁকে ফাঁকে মাথা দুলিয়ে নাচে অগুণিত শাপলার ফুল।
ভোর হতে আশেপাশের গায়ের ছেলে-বুড়োরা ছুটে আসে এখানে। এক বুক পানিতে নেমে শাপলা তোলে ওরা। হৈ-হুল্লোর আর মারামারি করে কুৎসিত গালাগাল দেয় একে অন্যকে। বাজারে দর আছে শাপলার। এক অ্যাঁটি চার পয়সা করে।
কিন্তু এমনো অনেকে এখানে শাপলা তুলতে আসে, বাজারে বিক্রি করে পয়সা রোজগার করা যাদের ইচ্ছে নয়।
মন্তু আর টুনি ওদেরই দলে।
ওরা আসে ধলপহরের আগে যখন পূর্ব আকাশে শুকতারা ওঠে। তার ঈষৎ আলোয় পথ চিনে নিয়ে চুপি চুপি আসে ওরা। রাতে শিশির ভেজা ঘাসের বিছানা মাড়িয়ে ওরা আসে ধীরে ধীরে। টুনি ডাঙ্গায় দাঁড়িয়ে থাকে।
মন্তু নেমে যায় পানিতে।
তারপর, অনেকগুলো শাপলা তুলে নিয়ে, অন্য সবাই এসে পড়ার অনেক আগে সেখান থেকে সরে পড়ে ওরা।
পরীর দীঘির পাড়ে দুজনে কিছুক্ষণ বিশ্রাম নেয়। শাপলার গায়ে লেগে থাকা অ্যাঁশগুলো বেছে পরিষ্কার করে।
মন্তু বলে, বুড়ো যদি জানে তোমারে আমারে মাইরা লাফাইবো।
টুনি বলে, ইস, বুড়ার নাক কাইটা দিমু না।
নাক কাইটলে বুড়ো যদি মইরা যায়?
সবার প্রথম অনুফা আপা ছুটে এসে আমাকে ধরলেন, তারপর অন্যরা ছুটে এল। যে আমার পা জড়িয়ে ধরেছিল, সে আমাকে শক্ত করে চেপে ধরে গভীর জলের দিকে টেনে নিতে লাগল। তারপর আমার আর কিছু মনে নেই। জ্ঞান হবার পর শুনেছি ওরা আমাকে বহু কষ্টে টেনে পাড়ে তুলেছে এবং দেখেছে একটা মরা মানুষ আমাকে জড়িয়ে ধরে রেখেছে। ঐ মরা মানুষটাকে গ্রামের লোকেরা নদীর পাড়ে চাপা মাটি দিয়েছিল। সেইসব কিছুই অবশ্যি আমি দেখি নি, শুনেছি। কারণ আমার কোনো জ্ঞান ছিল না। চাচা আমার চিকিৎসার জন্যে আমাকে ঢাকায় নিয়ে এসেছিলেন। সবাই ধরে নিয়েছিল আমি বাঁচব না, কিন্তু বেঁচে গেলাম। এইটুকু আমার প্রথম ভয়ের গল্প।
রানু গল্প শেষ করে পুরো একগ্লাস পানি খেল। মিসির আলি সাহেব বললেন, ‘ঐ লোককে তুমি দেখ নি।?’
‘জ্বি-না।’
মিসির আলি সাহেব সিগারেট ধরিয়ে নিচু গলায় বললেন, ‘আমার কেন জানি মনে হচ্ছে কোনো একটি জিনিস তুমি আমাকে বল নি। কিছু একটা বাদ দিয়ে গেছ।’
রানু জবাব দিল না।
‘যে জিনিসটা বাদ দিয়েছ, সেটা আমার শোনা দরকার। সেটা কী, বলবে?’
‘অন্য আরেক দিন বলব।’
‘ঠিক আছে, অন্য এক দিন শুনব। তোমাকে আসতে হবে না, আমি গিয়ে শুনে আসব।’
রানু কিছু বলল না। মিসির আলি সাহেব কিছুক্ষণ ভুরু কুঁচকে থেকে হঠাৎ বললেন, ‘যখন তুমি একা থাক, তখন কি কেউ তোমার সঙ্গে কথা বলে?’
‘হ্যাঁ।’
মিসির আলি খুব উৎসাহ বোধ করলেন।
‘ব্যাপারটা গুছিয়ে বল।’
‘মাঝে-মাঝে কে যেন আমাকে নাম ধরে ডাকে।’
‘পুরুষের গলায়?’
‘জ্বি-না। মেয়েদের গলায়।’
‘শুধু ডাকে, অন্য কিছু বলে না?’
‘জ্বি-না।’
‘এবং যে ডাকে তাকে কখনো দেখা যায় না?’
‘জ্বি-না।
‘এটা প্রথম কখন হয়? অর্থাৎ প্রথম কখন শুনলে? নদীর ব্যাপারটা ঘটার আগেই?’
‘হুঁ।
‘কত দিন আগে?’
‘আমার ঠিক মনে নেই।’
‘আচ্ছা ঠিক আছে, আজ এ পর্যন্তই।’
রানুরা উঠে দাঁড়াল। মিসির আলি ভারি গলায় বললেন, ‘আবার দেখা হবে।’
রানু কিছু বলল না। আনিস বলল, ‘আমরা তাহলে যাই।’
‘আচ্ছা ঠিক আছে।’
মিসির আলি ওদের রিকসা পর্যন্ত এগিয়ে দিতে এলেন। ওরা রিকসায় উঠবার সময় তিনি হঠাৎ বললেন, ‘রানু, তোমার পা যে জড়িয়ে ধরেছিল, ওর নাম কী?’
‘ওর নাম জালালউদ্দিন।’
‘কি করে জানলে ওর নাম জালালউদ্দিন?’
রানু তাকিয়ে রইল, কিছু বলল না। মিসির আলি সাহেব বললেন, ‘ঠিক আছে, পরে কথা হবে।’
রিকসায় ওরা দুই জনে কোনো কথা বলল না। আনিসের এক বার মনে হলো, রানু কাঁদছে। সে সিগারেট ধরিয়ে সহজ স্বরে বলল, ‘ভদ্রলোককে তোমার কেমন লাগল রানু?’
‘ভালো। বেশ ভালো লোক। উনি আসলে কী করেন?’
‘উনি ঢাকা বিশ্ববিদ্যালয়ের একজন পার্ট-টাইম টীচার। ক্লিনিক্যাল সাইকিয়াট্রি পড়ান। খুব জ্ঞানী লোক।’
‘ইউনিভার্সিটির টীচাররা এমন রোগা হয়, তা তো জানতাম না! আমার ধারণা ছিল তাঁরা খুব মোটাসোটা হন।’
রানু শব্দ করে হাসল। আনিস বলল, ‘আজ বাইরে খাওয়া-দাওয়া করলে কেমন হয়?’
‘শুধু-শুধু টাকা খরচ।’
‘তোমার গিয়ে রান্না চড়াতে হবে না। চল না, কিছু পয়সা খরচ হোক।’
‘কোথায় খাবে?’
‘আছে আমার একটা চেনা জায়গা। নানরুটি আর কাবাব। কি বল?’
মিসির আলি সাহেব দেখলেন তাঁর ঘরের সামনে চারটি মেয়ে দাঁড়িয়ে আছে। কোনো টিউটোরিয়েল ক্লাস আছে নাকি? আজ বুধবার, টিউটোরিয়েল ক্লাস থাকার কথা নয়। তবে কে জানে হয়তো নতুন রুটিন দিয়েছে। তিনি এখনো নোটিস পান নি।
‘এই, তোমাদের কী ব্যাপার?’
মেয়েগুলো জড়সড় হয়ে গেল।
‘কি, তোমাদের সঙ্গে কোনো ক্লাস আছে?’
‘জ্বি-না স্যার।
‘তাহলে কি? কিছু বলবে?’
‘স্যার নোটিস-বোর্ডে আপনি একটা নোটিস দিয়েছিলেন, সেই জন্যে এসেছি।
‘কিসের নোটিস?’
তিনি ভুরু কোঁচকালেন। মেয়েগুলো মুখ চাওয়াচাওয়ি করতে লাগল।
‘কী নোটিস দিয়েছিলাম?’
‘স্যার, আপনি লিখেছেন-কারো এক্সট্রাসেপ্সরি পারসেপশনের ক্ষমতা আছে কি না আপনি পরীক্ষা করে বলে দেবেন।
মিসির আলি সাহেবের সমস্ত ব্যাপারটা মনে পড়ল। মাস দুয়েক আগে এ রকম একটা নোটিস দিয়েছিলেন ঠিকই। কিন্তু এই প্রথম চার জনকে পাওয়া গেল, যারা উৎসাহী এবং সব ক’টি মেয়ে। মেয়েগুলো রোগা। তার মানে কি অকল্টের ব্যাপারে রোগা মেয়েরাই বেশি উৎসাহী? তিনি মনে-মনে একটা নোট তৈরি করলেন এবং তৎক্ষণাৎ তাঁর মনে হলো বিষয়টি ইন্টারেস্টিং। একটা সার্ভে করা যেতে পারে।
‘এস তোমরা। ঘরে এস। তোমরা তাহলে জানতে চাও তোমাদের ইএসপি আছে কি না?’
মেয়েগুলো কথা বলল না। যেন একটু ভয় পাচ্ছে। মুখ সবারই শুকনো।
‘বস তোমরা। চেয়ারে আরাম করে বস।’
ওরা বসল। মিসির আলি সাহেব একটা সিগারেট ধরালেন। নিচু গলায় বললেন, ‘সব মানুষের মধ্যেই ইএসপি কিছু পরিমাণে থাকে। টেলিপ্যাথির কথাই ধর। তোমাদের নিজেদেরই হয়তো এ বিষয়ে অভিজ্ঞতা আছে। সহজ উদাহরণ হচ্ছে, ধর, এক দিন তোমাদের কারো মনে হলো অমুকের সাথে দেখা হবে। যার সঙ্গে দেখা হবার কথা মনে হচ্ছে, সে কিন্তু এখানে থাকে না। থাকে চিটাগাং। কিন্তু সত্যি-সত্যি দেখা হয়ে গেল। কি, হয় না এ রকম?’
মেয়েগুলো কিছু বলল না। এর মধ্যে এক জন রুমাল দিয়ে কপাল মুছতে লাগল। মেয়েটি ঘামছে। নার্ভাস হয়ে পড়ছে মনে হয়। নিশ্চয়ই ব্ল্যাড-প্রেশার বেড়ে গেছে। মিসি আলি বিস্মিত হলেন। নার্ভাস মেয়েটির দিকে তাকিয়ে বললেন, ‘এই বিষয়ে চর্চা এখনো বিজ্ঞানের পর্যায়ে পড়ে না। বেশির ভাগ সিদ্ধান্তই অনুমানের ওপর। তবে আমেরিকায় একটি ইউনিভার্সিটি আছে-ডিউক ইউনিভার্সিটি। ওরা কিছু-কিছু এক্মপেরিমেন্টাল কাজ শুরু করেছে। মুশকিল হচ্ছে, ফলাফল সবসময় রিপ্রডিউসিবল নয়।’
মিসির আলি সাহেব ড্রয়ার খুলে দশটি চৌকো কার্ড টেবিলে বিছালেন। হাসিমুখে বললেন,‘পরীক্ষাটি খুব সহজ। এই কার্ডগুলোতে বিভিন্ন রকম চিহ্ন আছে। যেমন ধর ক্রস, স্কয়ার, ত্রিভুজ, বিন্দু। কোনটিতে কী আছে সেটা অনুমান করতে চেষ্টা করবে। দুই এক বার কাকতালীয়ভাবে মিলে যাবে। তবে ফলাফল যদি স্ট্যাটিসটিক্যালি সিগফিকেন্ট হয়, বুঝতে হবে তোমাদের ইএসপি আছে। এখন এস দেখি, কে প্রথম বলবে? তোমার নাম কী নাম?’
‘নীলুফার।’
‘হ্যাঁ নীলুফার, তুমিই প্রথম চেষ্টা কর। যা মনে আসে তা-ই বল।’
‘আমার কিছু মনে আসছে না।’
‘তাহলে অনুমান করে বল।’
মেয়েটি ঠিকমতো বলতে পারল না। তার সঙ্গীরাও না। মিসির আলি হাসতে-হাসতে বললেন,‘নাহ, তোমাদের কারো কোনো ইএসপি নেই।’ ওরা যেন তাতে খুশিই হলো। মিসির আলি গম্ভীর গলায় বললেন,‘আধুনিক মানুষদের এসব না থাকতে নেই। এতে অনেক রকম জটিলতা হয়।’
‘কী জটিলতা?’
‘আছে, আছে।’
‘বলুন না স্যার।’
মিসির আলি লক্ষ্য করলেন, নীলুফার নামের মেয়েটিই কথা বলছে। স্পষ্ট সতেজ গলা।
‘অন্য আরেক দিন বলব। আজ তোমরা যাও।’
নীলুফার বলল, ‘এমন কিছু কি আছে স্যার, যা করলে ইএসপি হয়?’
‘লোকজন বলে, প্রেমে পড়লেও এই ক্ষমতাটা অসম্ভব বেড়ে যায়। আমি ঠিক জানি না। তোমরা যদি কেউ কখনো প্রেমে পড়, তাহলে এস, পরীক্ষা করে দেখব।’
কথাটা বলেই মিসির আলি অপ্রস্তুত বোধ করলেন। ছাত্রীদের এটা বলা ঠিক হয় নি। কথাবার্তায় তার আরো সাবধান হওয়া উচিত। এ রকম হালকা ভঙ্গিতে কথা বলা ঠিক হচ্ছে না।
‘স্যার, আমরা যাই?’
‘আচ্ছা ঠিক আছে, দেখা হবে।’
মিসির আলি নিজের টীচার্স লাউঞ্জে চা খেতে এলেন। বেলা প্রায় তিনটা। লাউঞ্জে লোকজন নেই। পলিটিক্যাল সায়েন্সের রশিদ সাহেব এক কোণায় বসেছিলেন। তিনি অস্পষ্ট স্বরে বললেন, ‘মিসির সাহেব, অনেক দিন পর মনে হয় এলেন এদিকে। চা খাবেন?’
‘কে যেন বলছিল, আপনি নাকি ভূতে-ধরা সারাতে পারেন। ঠিক নাকি?’
‘জ্বি-না। আমি ওঝা নই।’
‘রাগ করলেন নাকি? আমি কথার কথা বললাম।’
‘না, রাগ করব কেন?’
‘আচ্ছা মিসির আলি সাহেব, আপনি ভূত বিশ্বাস করেন?’
‘না।’
রশিদ সাহেব উৎসাহিত হয়ে উঠলেন।
‘আত্মা, আত্মায় বিশ্বাস করেন?’
‘না ভাই, আমি একজন নাস্তিক।’
‘আত্মা নেই-এই জিনিসটা কি প্রমাণ করতে পারবেন? কী কী যুক্তি আছে আপনার হাতে?’
মিসির আলি একটি দীর্ঘনিঃশ্বাস ফেললেন। রশিদ সাহেব বললেন, ‘আত্মা যে আছে, এর পক্ষে বিজ্ঞানীদের কিছু চমৎকার যুক্তি আছে।’
‘থাকলে তো ভালোই। বিজ্ঞানীরা জড়জগৎ বাদ দিয়ে আত্মাটাত্মা নিয়ে উৎসাহী হলেই কিন্তু ঝামেলা। রশিদ সাহেব, আমার মাথা ধরেছে। এ নিয়ে আর কথা বলতে চাই না। কিছু মনে করবেন না।’
মিসির আলি চা না খেয়েই উঠে পড়লেন। তাঁর সত্যি-সত্যি মাথা ধরেছে। প্রচন্ড ব্যথা। রড় রকমের কোনো অসুখের পূর্বলক্ষণ।
নীলু ইউনিভার্সিটি থেকে ফিরে এসে দেখে তার বিছানার উপর চমৎকার একটি প্যাকেট পড়ে আছে। ব্রাউন কাগজে মোড়া প্যাকেটে গোটা-গোটা করে তার নাম লেখা। নীলুর বুক কেঁপে উঠল, বিলুর চোখে পড়ে নি তো? বিলুর খুব খারাপ অভ্যাস আছে, অন্যের চিঠি খুলে-খুলে পড়বে। হাসাহাসি করবে। নীলু দরজা বন্ধ করেই প্যাকেটটি খুলল। ছোট্ট চিঠি, কিন্তু কী চমৎকার করেই না লেখা:
কল্যাণীয়াসু,
ইচ্ছা করেই তোমাকে আমি কম লিখি। তোমার চিঠি পড়ে-পড়ে খুব
মায়া জন্মে যায়। এ বয়সে আমার মায়া বাড়াতে ইচ্ছা করে না।
মায়া বাড়ালেই কষ্ট পেতে হয়। আরেকটি সামান্য উপহার পাঠালাম।
গ্রহণ করলে খুব খুশি হব।
আহমেদ সাবেত
উপহারটি বড় সুন্দর! নীল রঙের একটি ডায়েরি। অসম্ভব নরম প্লাষ্টিকের কভার, যেখানে ছোট্ট একটি শিশুর ছবি। পাতাগুলো হালকা গোলাপী। প্রতিটি পাতায় সুন্দর-সুন্দর দুই লাইনের কবিতা। ডায়েরিটির প্রথম পাতায় ইংরেজিতে লেখাঃ
পড়তে গিয়ে কেন জানি নীলুর চোখে জল এল। এক জন সম্পূর্ণ অজানা-অচেনা মানুষের জন্যে মন কেমন করতে লাগল। লোকটি দেখতে কেমন কে জানে? সুন্দর নয় নিশ্চয়ই। বয়স্ক মানুষ, হয়তো চুলটুল পেকে গেছে। তাতে কিছু যায় আসে না। মানুষের বয়স হচ্ছে তার মনে। মন যত দিন কাঁচা থাকে, তত দিন মানুষের বয়স বাড়ে না। এই লোকটির মন অসম্ভব নরম। শিশুর মতো নরম। নীলুর মনে হলো এই লোকটি স্বামী হিসেবে অসাধারণ ছিল। তার স্ত্রীকে নিশ্চয়ই সমস্ত হৃদয় দিয়ে ভালোবেসেছে।
নীলু রাতের বেলা দরজা বন্ধ করে দীর্ঘ একটা চিঠি লিখল-আপনি এমন কেন? নিজের কথা তো কিছুই লেখেন নি! অথচ আমি আমার সমস্ত কথা লিখে বসে আছি। তবু মনে হয় সব বুঝি লেখা হলো না। অনেক কিছু বুঝি বাকি রয়ে গেল। আপনি আমাকে এত সুন্দর-সুন্দর উপহার দিয়েছেন, কিন্তু আমি তো আপনাকে কিছুই দিই নি। আমার কিছু-একটা দিতে ইচ্ছা করে, কিন্তু আমি তো জানি না আপনি কী পছন্দ করেন। আচ্ছা, আপনি কী টাই পড়েন? তাহলে লাল টকটকে একটা টাই আপনাকে দিতে পারি। জানেন, পুরুষমানুষের এই একটি জিনিস আমি পছন্দ করি। কিন্তু হয়তো আপনি টাই পরেন না, ঢিলেঢালা ধরণের মানুষদের মতো চাদর গায়ে দেন। আপনার সম্পর্কে আমার খুব জানতে ইচ্ছে করে। এক দিন আসুন না আমাদের বাসায়, এক কাপ চা খেয়ে যাবেন। জানেন, আমি খুব ভালো চা বানাতে পারি। অন্য কেউ চা বানিয়ে দিলে আমার বাবা খেতে পারেন না। সব সময় আমাকে বানাতে হয়। গত রোববারে কী হলো, জানেন? রাত তিনটেয় বাবা আমাকে ডেকে তুললেন-মা, এক কাপ চা বানা তো, বড্ড চায়ের তৃষ্ণা পেয়েছে।
‘আপা, দরজা বন্ধ করে কী করছ?’
নীল অপ্রস্তুত হয়ে দরজা খুলল। বিলু দাঁড়িয়ে আছে। সন্দেহজনকভাবে তাকাচ্ছে।
‘কী করছিলে?’
‘কিছু করছিলাম না।’
বিলু বিছানায় এসে বসল, ‘আপা,তোমার মধ্যে একটা পরিবর্তন লক্ষ্য করছি।’
‘কী পরিবর্তন?’
‘অস্থির-অস্থির ভাব। লক্ষণ ভালো না আপা। বল তো কী হয়েছে।?’
‘কী আবার হবে? তোর শুধু উল্টোপাল্টা কথা।’
‘কিছু-একটা হয়েছে আপা। আমি জানি।’
‘কী যে বলিস!’
‘আমার কাছে লুকোতে পারবে না আপা। আমার চোখকে ফাঁকি দেওয়া মুশকিল।’
‘যা ভাগ, পাকামো করিস না।’
বিলু গেল না। কাপড় ছাড়তে-ছাড়তে বলল, ‘রানু আপাকেও বললাম তোমার পরিবর্তনের কথা। তারও ধারণা, তুমি কারো প্রেমে পড়েছ।’
‘হুঁ, আমার খেয়েদেয়ে কাজ নেই। তা ছাড়া প্রেমটা আমার সঙ্গে করবে কে? চেহারার এই তো অবস্থা।’
‘খারাপ অবস্থাটা কী? রঙটা একটু ময়লা। এ ছাড়া আর কি?’
নীলু ছোট্ট একটা নিঃশ্বাস ফেলল।
‘নিঃশ্বাস ফেললে কেন আপা? নিজের চেহারা সম্পর্কে তোমার এমন খারাপ ধারণা থাকা উচিত নয়।’
‘উচিত নয় কেন?’
‘সুন্দরী মেয়েদের অনেক রকম প্রবলেম থাকে।’
‘কী প্রবলেম?’
‘রানু আপার মাথা খারাপ-সেটা তুমি জান?’
‘কী বলছিস এসব!’
‘ঠিকই বলছি। আকবরের মা একদিন দুপুরে কি জন্যে যেন গিয়েছিল, শোনে রানু আপা নিজের মনে হাসছে এবং কথা বলছে।’
‘তাই নাকি?’
‘হ্যাঁ। কথাগুলো বলছে আবার দুই রকম গলায়। আকবরের মা প্রথম ভেবেছিল কেউ বোধহয় বেড়াতে এসেছে। শেষে ঘরে ঢুকে দেখে কেউ নেই।’
‘সত্যি?’
‘হুঁ। রহমান সাহেবের স্ত্রী বললেন, একদিন নাকি আনিস সাহেব গভীর রাতে রহমান সাহেবকে ডেকে নিয়ে গেলেন তাঁর স্ত্রীর খুব অসুখ, এই কথা বলে। রহমান সাহেব গিয়ে দেখেন অসুখটসুখ কিচ্ছু নেই, দিব্যি ভালো মানুষ।’
নীলু মৃদু স্বরে বলল, ‘রানুর মতো সুন্দরী হলে আমি পাগল হতেও রাজি।’
বিলু হেসে ফেলল। হাসতে-হাসতে বলল, ‘কথাটা ঠিক বলেছ আপা।’
রানু প্রসঙ্গে পাওয়া সব তথ্য লিখে রাখবার জন্যে মিসির আলি সাহেব মোটা একটা খাতা কিনে এনেছেন। খাতাটির প্রথম পাতায় লেখ-
‘এক জন মানসিক রুগীর পর্যায়ক্রমিক মনোবিশ্লেষণ।’ দ্বিতীয় পাতায় কিছু ব্যক্তিগত তথ্য। যেমন-
নাম : রানু আহমেদ।
বয়স : সতের বৎসর (রুপবতী)।
বৈবাহিক অবস্থা : বিবাহিম। (তের মাস আগে বিয়ে হয়)।
স্বাস’্য : রুগ্ন।
ওজন : আশি পাউন্ড।
স্বামী : আনিস আহমেদ। দি জেনিথ ইন্টারন্যাশনালের ডিউটি অফিসার। বয়স ৩৭। স্বাস’্য ভালো। তৃতীয় পাতার হেডিংটি হচ্ছে-‘অডিটরি হেলুসিনেশন’। এর নিচে লাল কালি দিয়ে একটি বড় প্রশ্নবোধক চিহ্ন আঁকা। এই পাতায় অনেক কিছুই লেখা হয়েছে, আবার কাটাকুটি করা হয়েছে। যেন মিসির আলি সাহেব মনস্থির করতে পারছেন না কী লিখবেন। দুটি লাইন শুধু পড়া যায়। লাইন দুটির নিচে লাল কালি দিয়ে দাগ দেয়া।
‘মেয়েটি অডিটরি হেলুসিনেশন হচেছ: সে একা থাকাকালীন শুনতে পায় কেউ যেন তাকে ডাকছে।’
পরের কয়েকটি পাতায় রানুর সঙ্গে তাঁর প্রথম সাক্ষাতের খুঁটিনাটি প্রতিটি বিষয় লেখা। এ পাতাগুলো পড়লেই বোঝা যায়, মিসির আলি নামের এই লোকটির স্মৃতিশক্তি অসাধারণ। অতি তুচ্ছ ব্যাপারগুলোও লেখা আছে। যেমন, এক জায়গায় লেখা-মেয়েটি বেশ কয়েকবার শাড়ীর আঁচল টেনেছে। দুই বার শব্দ করে আঙুল ফুটিয়েছে। আমি লক্ষ্য করলাম মেয়েটি পানি খেল মাথা নিচু করে। বেশ খানিকটা নিচু করে। যেন পানি পান করার ব্যাপারটি সে আড়াল করতে চায়।
নদীতে গোসলের গল্পটি লেখা আছে। গল্পের শেষে বেশ কিছু প্রশ্ন করা আছে। যেমন-
– একজন মৃত মানুষ পানিতে ভেসে থাকবে। ডুবে থাকবে না। গল্পে মৃত মানুষটির ডুবে-ডুবে চলার কথা আছে। এ রকম থাকার কথা নয়।
– পাজামা খুলে ফেলার কথা আছে। কিশোরীরা সাধারণত শক্ত গিট দিয়ে পাজামা পরে। গিট খুলতে হলে ফিতা টানতে হবে। ঐ মানুষটি কি ফিতা টেনেছিল, না পাজামাটাই টেনে নামিয়েছে?
– তার আনুমানিক বয়স কত ছিল?
– প্রথম অসুস্থতার সময় কি মেয়েটি ঘুমের মধ্যে কোনো কথাবার্তা বলত? কী বলত?
– মেয়েটি বলল, লোকটির নাম জালাল উদ্দিন। কীভাবে বলল? লোকটির নাম তো জানার কথা নয়। নাকি পরে শুনেছে?
– জালালউদ্দিন-জাতীয় নামের কারো সঙ্গে কি এই মেয়েটির পূর্বপরিচয় ছিল?
প্রশ্ন শেষে তিনটি মন্তব্য লেখা আছে। মন্তব্যগুলো সংক্ষিপ্ত। প্রথম মন্তব্য-মেয়েটি যে ঘটনার কথা বলছে, তা বিশ্বাসযোগ্য নয়। দ্বিতীয় মন্তব্য- এই ঘটনা অন্য যেসব ব্যক্তি প্রত্যক্ষ করেছে তাদের সঙ্গে প্রথমে আলাপ করতে হবে। দ্বিতীয় মন্তব্যটি লাল কালি দিয়ে আন্ডারলাইন করা ও পাশে লেখা-অত্যন্ত জরুরি। তৃতীয় মন্তব্য-মেয়েটির অবশ্যই কিছু পরিমাণ এক্সট্রান্সেরি পারসেপশন আছে। সে কার্ডের সব ক’টি চিহ্ন সঠিকভাবে বলতে পেরেছে। আমি এ রকম আগে কখনো দেখি নি। এই বিষয়ে আমার ধারণা হচ্ছে, মানসিকভাবে অসুস্থ রুগীদের এই দিকটি উন্নত হয়ে থাকে। আমি এর আগেও যে ক’টি অসুস্থ মানুষ দেখেছি, তাদের সবার মধ্যেই এই ক্ষমতাটি কিছু পরিমাণে লক্ষ্য করেছি। দি জার্নাল অব প্যারাসাইকোলজির তৃতীয় ভল্যুমে(১৯৭৩) এই প্রসঙ্গে রিভিউ পেপার আছে। অথর জন নান এবং এফ টলম্যান।
সোহাগী হাইস্কুলের হেডমাষ্টার সাহেব দারুণ অবাক হলেন। রানুর ব্যাপারে খোঁজখবর করার জন্যে এক ভদ্রলোক এসেছেন-এর মানে কী? অতো দিন আগে কী হয়েছিল, না-হয়েছিল, তা কি এখন আর কারো মনে আছে? আর মনে থাকলেও এইসব ব্যাপার নিয়ে এখন ঘাঁটাঘাঁটি করাটা বোধহয় ঠিক নয়। কিন্তু যে ভদ্রলোক এসেছেন, তাঁকে মুখের ওপর না বলতেও বাধছে। ভদ্রলোক হাজার হলেও বিশ্ববিদ্যালয়ের এক জন শিক্ষক। মানী লোক। তা ছাড়া এত দূর এসেছেন, নিশ্চয়ই কোনো কারণ আছে। মুখে বলছেন রানু অসুস্থ এবং তিনি রানুর এক জন চিকিৎসক, কিন্তু এটা ঠিক বিশ্বাসযোগ্য মনে হচ্ছে না। কারণ মাস খানেক আগেই রানুকে তিনি দেখে এসেছেন। কিছুমাত্র অসুস্থ মনে হয় নি। আজ হঠাৎ এমন কি হয়েছে যে ঢাকা থেকে এই ভদ্রলোককে আসতে হলো?
‘রানুর কী হয়েছে বলবেন?’
‘মানসিকভাবে অসুস্থ।’
‘আমি তো সেদিনই তাকে দেখে এলাম।’
‘যখন দেখেছেন তখন হয়তো সুস্থই ছিল।’
‘কী জানতে আপনি, বলেন।’
‘নদীতে গোসলের সময় কী ঘটেছিল, সেটা বলেন?’
‘সে সব কি আর এখন মনে আছে?’
‘ঘটনাটা বেশ সিরিয়াস এবং নিশ্চয়ই আপনাদের মধ্যে বহু বার আলোচিত হয়েছে, কাজেই মনে থাকার কথা। আপনার যা মনে আসে তাই বলেন।’
হেডমাস্টার গম্ভীর স্বরে ঘটনাটা বললেন। রানুর গল্পের সঙ্গে তাঁর গল্পের কোনো অমিল লক্ষ্য করা গেল না। শুধু ভদ্রলোক বললেন, ‘মেয়েরা গোসল করতে গিয়েছিল দুপুরে, সন্ধ্যায় নয়।’
‘পায়জামা খোলার ব্যাপারটি বলেন। পায়জামাটা কি পাওয়া গিয়েছিল?’
‘আপনি কী বলছেন বুঝতে পারছি না।’
‘রানু বলছিল, নদীতে গোসল করবার সময় সেই মরা মানুষটি তার পায়জামা খুলে ফেলে।’
‘আরে না না, কী বলেন!’
‘ওর পরনে পায়জামা ছিল?’
‘হ্যাঁ, থাকবে না কেন?’
‘আপনার ঠিক মনে আছে তো?’
‘মনে থাকবে না কেন? পরিষ্কার মনে আছে। আপনি অন্য সবাইকেও জিজ্ঞেস করে দেখতে পারেন।’
‘ঐ মরা মানুষটি সম্পর্কে জানেন?’
‘কিছুই জানি না রে ভাই। থানায় খবর দিয়েছিলাম। থানা হচ্ছে এখান থেকে দশ মাইল। সেই সময় যোগাযোগ ব্যবসা ভালো ছিল না। থানাঅলারা আসে দুই দিন পরে। লাশ তখন পচে-গলে গিয়েছে। শিয়াল-কুকুর কামড়াকামড়ি করছে। থানাঅলারা এসে আমাদের লাশ পুঁতে ফেলতে বলে। আমরা নদীর ধারেই গর্ত করে পুঁতে ফেলি।
‘আচ্ছা, ঐ লাশটি তো উলঙ্গ ছিল, ঠিক না?’
‘জ্বি-না, ঠিক না। হলুদ রঙের একটা প্যান্ট ছিল আর গায়ে গেঞ্জি ছিল।’
মিসির আলি সাহেবের ভ্রু কুঞ্চিত হলো।
‘আপনার ঠিক মনে আছে তো ভাই?’
‘আরে, এটা মনে না-থাকার কোনো কারণ আছে? পরিষ্কার মনে আছে।’
‘লাশটি কি বুড়ো মানুষের ছিল?’
‘জ্বি-না, জোয়ান মানুষের লাশ।’
‘আর কিছু মনে পড়ে?’
‘আর তো কিছু নেই মনে পড়ার।’
‘আপনার ঐ মেয়েটির সঙ্গে কথা বলতে চাই, অনুফা যার নাম। শুনেছি ওর শ্বশুরবাড়ি কাছেই।’
‘হরিণঘাটায়। আপনি যেতে চান হরিণঘাটা?’
‘জ্বি।’
‘কখন যাবেন?’
‘আজকেই যেতে পারি। কত দূর এখান থেকে?’
‘পনের মাইল। বেবিট্যাক্সি করে যেতে পারেন।’
‘রাতে ফিরে আসতে পারব?’
‘তা পারবেন।’
‘বেশ, তাহলে আপনি আমাকে ঠিকানাটা দিন।’
‘দেব। বাড়িতে চলেন, খাওয়াদাওয়া করেন।’
‘আমি হোটেল থেকে খেয়েদেয়ে এসেছি।’
‘তা কি হয়, অতিথি-মানুষ! আসুন আসুন।’
ভদ্রলোক বাড়িতে নিয়ে গেলেন ঠিকই, কিন্তু বড়ই গম্ভীর হয়ে রইলেন। মাথার ওপর হঠাৎ এসে পড়া উপদ্রবে তাঁকে বেশ বিরক্ত মনে হলো। ভালো করে কোনো কথাই বললেন না। অকারণে বাড়ির এক জন কামলার ওপর প্রচন্ড হম্বিতম্বি শুরু করলেন।
কিন্তু অনুফার বাড়িতে সম্পূর্ণ ভিন্ন ব্যাপার ঘটল। মেয়েটি আদর-যত্নের একটি মেলা বাধিয়ে ফেলল। মিসির আলি অবাক হয়ে দেখলেন, মেয়েটির স্বামী সন্ধ্যাবেলাতেই জাল নিয়ে পুকুরে নেমে গেছে। অনুফা পরিচিত মানুষের মতো আদুরে গলায় বলল, ‘রাতে ফিরবেন কি-কাল সকালে যাবেন।’ লোকজন মিসির আলিকে দেখতে এল। এরা বেশ সম্পন্ন গৃহস্থ। মেয়েটিও মনে হয় বেশ ক্ষমতা নিয়ে আছে। সবাই তার কথা শুনছে।
ঘন্টাখানেকের মধ্যে তাঁকে গোসলের জন্যে গরম পানি করে দেয়া হলো। একটা বাটিতে নতুন একটা গায়ে মাখার সাবান। মোড়কটি পর্যন্ত ছেড়া হয় নি। বাংলাঘরে নতুন চাদর বিছিয়ে বিছানা করা হলো। মেয়েটির বৃদ্ধ শ্বশুর একটি ফর্সী হুক্কাও এনে দিলেন এবং বারবার বলতে লাগলেন, খবর না-দিয়ে আসার জন্যে ঠিকমতো খাতির-যত্ন করতে না পেরে তিনি বড়ই শরমিন্দা। তবে যদি কালকের দিনটা থাকেন, তবে তিনি হরিণঘাটার বিখ্যাত মাগুর মাছ খাওয়াবেন। খাওয়াতে না-পারলে তিনি বাপের ব্যাটা না-ইত্যাদি ইত্যাদি।
মিসির আলিরও বিস্ময়ের সীমা রইল না। তিনি সত্যি-সত্যি এক দিন থেকে গেলেন। মিসির আলি সাহেব এ রকম কখনো করেন না।
রানু মৃদু স্বরে বলল, ‘ভেতরে আসব?’
‘এস রানু, এস।’
‘গল্প করতে এলাম।’
‘খুব ভালো করেছ।’
নীলু উঠে গিয়ে রানুর হাত ধরল। রানু বলল, ‘তুমি কাঁদছিলে নাকি, চোখ ভেজা!’ নীলু কিছু বলল না। রানু বলল, ‘এত কিসের দুঃখ তোমার যে দুপুরবেলায় কাঁদতে হয়?’
‘তোমার বুঝি কোনো দুঃখটুঃখ নেই?’
‘উঁহু আমি খুব সুখী।’
রানু হাসতে লাগল। নীলু হঠাৎ গম্ভীর হয়ে বলল, ‘তুমি বলেছিলে, একটা খুব অদ্ভুদ কথা আমাকে বলবে।’
‘বলেছিলাম নাকি?’
‘হ্যাঁ। আজ সেটা বলতে হবে। তারপর আমি আমার একটা অদ্ভুদ কথা বলব।’
রানু হাসতে লাগল।
‘হাসছ কেন রানু?’
‘তোমার অদ্ভুদ কথা আমি জানি, এই জন্যে হাসছি।’
‘কী আবোলতাবোল বলচ! তুমি জানবে কী?’
‘জানি কিন্তু।’
নীলু গম্ভীর হয়ে বলল, ‘জানলে বল তো।’
‘তোমার এক জন প্রিয় মানুষ তোমার সঙ্গে দেখা করতে রাজি হয়েছে। ঠিক না?’
নীলু দীর্ঘ সময় কোনো কথাবার্তা বলল না। রানু বলল, ‘কি ভাই, বলতে পারলাম তো?’
‘হ্যাঁ, পেরেছ।’
‘ও কি বাসায় আসবে?’
‘বলব তোমাকে। তার আগে তুমি বল, তুমি কী করে জানলে? বিলু তোমাকে বলেছে? কিন্তু বিলু তো কিছু জানে ন!’
‘আমাকে কেউ কিছু বলে নি।’
‘তাহলে তুমি জানলে কী করে?’
‘আমি স্বপ্ন দেখেছি।’
‘স্বপ্ন দেখেছি মানে?’
‘নীলু, মাঝে-মাঝে আমি স্বপ্ন দেখি। সেগুলো ঠিক স্বপ্নও নয়। তবে অনেকটা স্বপ্নের মতো। সেগুলো সব সত্যি। গত রাতে আমি স্বপ্নে দেখলাম, তুমি একটি চিঠি পেয়ে খুব খুশি। সেই চিঠিতে একটি লাইন লেখা আছে, যার মানে হচ্ছে-তোমার সঙ্গে আমার দেখা হবে বা এই রকম কিছু।’
‘এসব কি তুমি সত্যি-সত্যি বলছ রানু?’
‘হ্যাঁ। কবে তাঁর সঙ্গে তোমার দেখা হবে?’
‘আজ বিকেলে। আমি নিউ মার্কেটের বইয়ের দোকানের সামনে একটা সবুজ রুমাল হাতে দাঁড়িয়ে থাকব। তিনি আমাকে খুঁজে বের করবেন।’
‘বাহ, খুব মজার ব্যপার তো!’
রানু হাসতে লাগল। এক সময় হাসি থামিয়ে গম্ভীর গলায় বলল, ‘শুধু গল্প-উপন্যাসেই এসব হয়। বাস্তবে এই প্রথম দেখছি। তোমার ভয় করছে না?’
‘ভয় করবে কেন?’
‘তোমার কিন্তু নীলু ভয় করছে। আমি বুঝতে পারছি। বেশ ভয় করছে। করছে না?’
‘নাহ।
রানু ইতস্তত করে বলল, ‘ইচ্ছা করলে তুমি আমাকে সঙ্গে করে নিয়ে যেতে পার। আমি দূরে থাকব।’
‘থাক, দূরে দাঁড়িয়ে থাকতে হবে না।’
মনে হলো নীলু রানুর কথাবার্ত সহজভাবে মেনে নিতে পারছে না। তার চোখ-মুখ গম্ভীর। রানু বলল, ‘কি, নেবে?’
‘না। আমার একা যাবার কথা, একাই যাব।’
‘আর যদি গিয়ে দেখ, খুব বাজে ধরণের একটা লোক। তখন কী করবে?’
‘বাজে ধরণের লোক মানে?’
‘অথ্যাৎ যদি গিয়ে দেখ দাঁত পড়া, চুল পাকা এক বুড়ো?’
‘তোমার কি সে রকম মনে হচ্ছে?’
রানু মাথা দুলিয়ে হাসল, কিছু বলল না। নীলুকে দেখে মনে হলো রানুর ব্যবহারে সে বেশ বিরক্ত হচ্ছে। দুটো বাজতেই সে বলল, ‘এবার তুমি যাও, আমি সাজগোজ করব।’
‘এখনই? চারটা বাজতে তো দেরি আছে।’
‘তোমার মতো সুন্দরী তো আমি না। আমাকে সময় নিয়ে সাজতে হবে।’
রানু উঠে পড়ল। নীলু সত্যি সাজতে বসল। কিন্তু কী যে হয়েছে তার, চোখে পানি এসে কাজল ধুয়ে যাচ্ছে। আইল্যাশ পরার ইচ্ছা ছিল, একা-একা পরা সম্ভব নয়। অনেক বেছেটেছে শাড়ি পছন্দ করল। সাদার উপর নীলের একটা প্রিন্ট। আগে সে কখনো পরে নি।
‘নীলু মা, কোথাও যাচ্ছ নাকি?’
নীলু তাকিয়ে দেখল-বাবা।
‘কোথায় যাচ্ছ গো মা?’
‘এক জন বন্ধুর সঙ্গে দেখা করতে। তোমার কি চা লাগবে?’
‘হলে ভালো হত। থাক, তুই ব্যস্ত।’
‘চা বানাতে আর কয় মিনিট লাগবে! তুমি বস, আমি বানিয়ে আনছি।’
নীলুর বাবা চেয়ার টেনে নীলুর ঘরেই বসলেন।
‘চা কি চিনি ছাড়া আনব বাবা?’
‘না, এক চামচ চিনি দিস। একটু-আধটু চিনি খেলে কিছু হবে না।’
নীলু চা নিয়ে এসে দেখে বাবা ঝিমুচ্ছেন। ঝিমুনিরও বেশি, প্রায় ঘুমাচ্ছেন বলা চলে। বাবা যেন বড় বেশি দ্রুত বুড়ো হয়ে যাচ্ছেন। বড় মায়া লাগল নীলুর।
‘বাবা, তোমার চা।’
‘কোন বন্ধুর বাড়ি যাচ্ছিস মা?’
নীলু খানিক ইতস্তত করে বলল, ‘তোমাকে আমি পরে বলব বাবা।’
‘সন্ধ্যার আগেই আসবি তো?’
‘হ্যাঁ, বাবা।’
‘গাড়ি নিয়ে যাবি?’
‘না, গাড়ি নেব না।’
‘নিয়ে যা না। ড্রাইভার তো দিন-রাত বসে-বসেই মায়না খায়।’
‘বাবা, আমি গাড়ি নেব না।’
নীলুর সাজ শেষ হলো সাড়ে তিনটায়। আয়নায় তাকিয়ে নিজেকে তার পছন্দই হলো। যে মেয়েটিকে দেখা যাচ্ছে, সে বেশ রুপসী। তার মায়া-কাড়া দুটি চমৎকার চোখ আছে। কিশোরীদের মতো ছোট ছোট চিবুক। ভালোই তো! এ রকম একটি মেয়েকে পুরুষরা কি ভালোবাসে না? নাকের কাছে মুক্তোর মতো কিছু ঘামের বিন্দু। নীলু তার সবুজ রুমাল দিয়ে সাবধানে ঘাম মুছে ফেলল। তারপর উঠে এল তিনতলায়।
‘রানু, রানু।’
রানু যেন তৈরি হয়েইছিল। সে বেরিয়ে এল সঙ্গে-সঙ্গে।
‘তুমি যাবে বলেছিলে আমার সঙ্গে। চল।’
‘চল।’
রানু তালা লাগাল। নীলু মৃদু স্বরে বলল, ‘তুমি জানতে আমি আসব?’
‘হ্যাঁ, জানতাম।’
সন্ধ্যা পর্যন্ত তারা অপেক্ষা করল। কারো দেখা পাওয়া গেল না। এক সময় নীলু বলল, ‘এখন চলে যেতে চাও রানু?’
‘আরো খানিকক্ষণ দাঁড়িয়ে থাকি। তোমার এখনো যেতে ইচ্ছা করছে না।’
‘এক জায়গায় দাঁড়িয়ে না থেকে চল হাঁটি।’
তারা বেশ কয়েক বার নিউ মার্কেট চক্কর দিয়ে ফেলল। কেউ এগিয়ে এসে বলল না, ‘তোমাদের মধ্যে নীলু কে?’
‘রানু, তোমার কি হাঁটতে টায়ার্ড লাগছে?’
‘না।’
‘রানু, তুমি তো অনেক কিছু বুঝতে পার, তাই না?’
‘মাঝে-মাঝে পারি।’
‘লোকটি এসেছে কি না বুঝতে পারছ না?’
‘না নীলু, পারছি না। আমি সব সময় পারি না।’
রানু লক্ষ্য করল, নীলুর চোখ দিয়ে জল গড়িয়ে পড়ছে। সে তার সবুজ রুমাল দিয়ে চোখ চেপে ধরল। রানু গাঢ় স্বরে বলল, ‘কাঁদে না নীলু।’
‘কান্না এলে কী করব?’
‘মনটা শক্ত কর ভাই। পৃথিবীটা খুব ভালো জায়গা নয়।’
লোকজন তাকাচ্ছে ওদের দিকে। রানু নীলুর হাত ধরে বাইরে নিয়ে এল। বেশ অস্বস্তিকর অবস্থা।
তার প্রায় চার দিন পর নীলু একটি চিঠি পেল।
প্রিয় নীলু,
ঐদিন তোমাকে দেখলাম। তুমি তো ভারি মিথ্যুক! কেন বললে তুমি দেখতে
সুন্দর নও? তোমাকে বর্ষার জলভারে নত আকাশের মতো লাগছিল। আমি ছুটে
যেতে চেয়েছিলাম, কিন্তু তোমার বান্ধবিকে দেখে থমকে দাঁড়িয়েছি। কথা ছিল
একা আসবে। তাই নয় কি?
শুধু আমরা দুই জন থাকব। আমাকে দেখে যদি তোমার কথা বলতে ইচ্ছে
করে, তাহলে কোনো একটি রেস্টুরেন্টে বসে দুই জনে চা খেতে-খেতে গল্প করব।
আর যদি তোমার আমাকে পছন্দ না-হয়, তাহলে তুমি তোমার সবুজ রুমালটি
তোমার হ্যান্ডব্যাগে লুকিয়ে ফেলবে।
তোমাকে কিছুই বলতে হবে না। আমি মন-খারাপ করব ঠিকই, কিন্তু বিদায়
নেব হাসিমুখে, এবং আর কোনো দিনই তুমি আমাকে দেখবে না। তবে নীলু,
আমার কেন জানি মনে হচ্ছে, আমাকে তুমি অপছন্দ করবে না। এ রকম মনে
করার কোনোই কারণ নেই, তবু মনে হচ্ছে। খুব সম্ভব উইশফুল থিংকিং। না মেয়ে?
নীলু চিঠিটি সমস্ত দিনে প্রায় একশ’ বার পড়ল এবং প্রতি বারই তার কাছে নতুন মনে হলো। রাতে সে অদ্ভুদ সুন্দর একটি স্বপ্ন দেখল-যেন পুরোনো আমলের একটি পালতোলা জাহাজে সে বসে আছে। জাহাজের পালটি গাঢ় সবুজ রঙের। প্রচন্ড বাতাস দিচ্ছে। বাতাসে জাহাজ ছুটে চলেছে বিদ্যুৎগতিতে। নীলুর একটু ভয়ভয় লাগছে, কারণ জাহাজে আর কাউকে দেখা যাচ্ছে না। নীলু এক সময় বলল, ‘আমার ভয় লাগছে জাহাজে। আর কেউ কি আছে?’ সঙ্গে-সঙ্গে একটি ভারি পুরুষালি গলা শোনা গেল, ‘ভয় নেই নীলু। আমি আছি।’ স্বপ্ন এত সুন্দর হয়!
নীলুর ঘুম ভেঙ্গে গেল। বাকি রাত সে আর ঘুমোতে পারল না। বালিশে মুখ গুঁজে ফুঁপিয়ে-ফুঁপিয়ে কাঁদতে লাগল। বিলু জেগে উঠে বলল, ‘কী হয়েছে রে আপা?’
‘নীলু ভেজা গলায় বলল, ‘পেট ব্যথা করছে। এখন একটু কম। তুই ঘুমো।’
অনুফার কাছ থেকে নতুন কিছু জানা গেল না। সেও খুব জোর দিয়ে বলল, রানুর পরনে পায়জামা ছিল এবং মৃত লোকটির পরনেও কাপড় ছিল।
‘আপনি লোকটিকে দেখেছেন?’
‘হ্যাঁ। কিন্তু আপনি করে বলছেন কেন? মুরুব্বি মানুষ আপনি। আমি আপনার মেয়ের বয়েসী।’
‘লোকটিকে কেমন দেখলে বল তো!’
‘চাচা, আমার কিছু মনে নেই। সেই সময় আমি ঘোরের মধ্যে ছিলাম। পরদিন আমার বিয়ে।’
‘হ্যাঁ, তা আমি জানি। লোকটিকে নদীর পাড়ে পুঁতে রাখা হয়, তাই না?’
‘জ্বি। তারপর অনেক দিন কেউ ওদিকে যেত না। সবাই বলাবলি করত, রাতে কী জানি দেখতে পায়।’
‘কী দেখতে পায়?’
‘ছায়া-ছায়া কী নাকি দেখে। তবে এইসব সত্যি না চাচা। সব মনগড়া।’
‘তাই নাকি?’
‘জ্বি। ভূতপ্রেত বলতে কিছু নেই।’
মিসির আলি বড়ই অবাক হলেন। গ্রামের কোনো মেয়ে এই চিন্তা করে না। এতটা মুক্তচিন্তা তাদের থাকার কথা নয়। মিসির আলি বললেন, ‘তুমি পড়াশোনা কত দূর করেছ?’
‘চাচা, আই.এ. পড়ার সময় আমার বিয়ে হয়েছে। তারপর আর পড়াশোনা হয় নি। গ্রামে বিয়ে হয়েছে তো! পড়াশোনা করার আমার খুব শখ ছিল।’
‘মানুষের সব শখ মেটা উচিত নয়। একটা ডিসস্যাটিসফেকশন থাকা দরকার।’
‘কেন?’
‘তাহলে বেঁচে থাকতে ইচ্ছে করে। সব শখ মিটে গেলে বেঁচে থাকার প্রেরণা নষ্ট হয়ে যায়। যে সব মানুষের শখ মিটে গেছে, তারা খুব অসুখী মানুষ।’
অনুফা চুপ করে রইল। মিসির আলি মৃদু স্বরে বললেন, ‘এবার রানুর কথা বল।’
‘কী কথা জানতে চান?’
‘সব কথা।’
‘ও খুব অদ্ভুদ মেয়ে। ও মানুষের ভবিষ্যত বলতে পারে।’
‘কীভাবে বলে?’
‘তা জানি না, তবে বলতে পারে। একবার কী হয়েছে, শোনেন। আমি আর ও গল্প করছি, সে হঠাৎ গল্প থামিয়ে বলল-কিছুক্ষণের মধ্যে আমাদের বাড়িতে শ্রীপুরের খালারা বেড়াতে আসবেন। আর সত্যি-সত্যি তাঁরা এলেন।’
‘এটা তো এমনিতেও হতে পারে। মানুষ বেড়াতে আসে না?’
‘তা আসতো কিন্তু শ্রীপুরের খালা পাঁচ বছর পর প্রথম এসেছিলেন। তাঁদের সঙ্গে আমাদের কী-একটা ঝগড়া চলছিল।’
‘ও, তাই নাকি?’
‘জ্বি। আরেক গল্প বলি শোনেন, তখন আমি ম্যাট্রিক পরীক্ষা দিয়ে রানুদের ওখানে বেড়াতে গিয়েছি-না, এটা আপনাকে বলা যাবে না।’
‘বলা যাবে না কেন?’
‘গল্পটা ভালো না।’
‘থাক, তাহলে অন্য গল্প বল।’
অনুফার স্বামীকেও মিসির আলি সাহেবের বেশ লাগল। গোঁয়ারগোবিন্দ ধরনের লোক। স্ত্রীর খুবই অনুগত। সে মিসির আলিকে নিয়ে প্রচুর ঘুরল। লোকটির যথেষ্ট প্রভাব-প্রতিপত্তিও দেখা গেল। মধুপুর থানার ওসি সাহেব ওর কথাতেই পুরোনো ফাইলপত্র ঘেঁটে দেখলেন যে, একটি মরা লাশ পাওয়ার খবরে এফআইআর করা হয়েছিল। তখন ওসি ছিলেন ব্রজগোপাল হালদার, তাঁর নোটে লেখা-
একটি কলেরায় মৃত মানুষের লাশ (৩০/৩৫) মধুপুরের নিমশাসা গ্রামে পাওয়া যায়। লাশটির পচন ধরিয়া গিয়াছিল। প্রথামিক পরীক্ষার পর আমি লাশটির পুঁতিয়া ফেলিবার নির্দেশ দেই। লাশটির কোনো পরিচয় জানা যায় নাই।
মিসির আলি বললেন, ‘কলেরায় মৃত, এটা বোঝা গেল কী করে?’ ওসি সাহেব বিরক্ত হয়ে বললেন, ‘সেটা আমি কী করে বলব? রিপোর্ট তো আমার লেখা না। ব্রজগোপাল বাবুকে জিজ্ঞেস করেন। তিনি জানবেন।’
তাঁকে কোথায় পাওয়া যাবে?’
‘পুলিশ ডাইরেক্টরেটে খোঁজ করেন। তবে এই সব খোঁজাখুঁজির কোনো অর্থ নেই। দশ বৎসর আগের ঘটনা মনে করে বসে আছেন নাকি? পুলিশকে আপনারা কী মনে করেন বলেন তো?’
‘ঘটনাটি অস্বাভাবিক। সে জন্যই হয়তো তাঁর মনে থাকবে।’ ‘একটা ডেড বডি পাওয়া গেছে পানিতে, এর মধ্যে আপনি অস্বাভাবিক কী দেখলেন? বাংলাদেশে প্রতি দিন কয়টা ডেড বডি পাওয়া যায় জানেন?’
‘জ্বি-না, জানি না।’
‘পুলিশের লাইনে ডেড বডি পাওয়াটা খুব স্বাভাবিক ঘটনা, বুঝলেন?’
মিসির আলি মধুপুরে আরো একদিন থাকলেন। দেখে এলেন, যে জায়গায় লোকটিকে পোঁতা হয়েছিল সেই জায়গা। দেখার মতো কিছু নয়। ঘন কাঁটাবন হয়েছে, যার মনে হচ্ছে এই জায়গাটিকে বেশ কিছু দিন লোকজন ভয়ের চোখে দেখেছেন। হাঁটাচলা বন্ধ করে দিয়েছে নিশ্চয়ই।
মিসির আলি অনেকের সঙ্গেই কথা বললেন-যদি নতুন কিছু পাওয়া যায়। নতুন কোনো তথ্য, যা কাজে লাগবে, কিন্তু কিছুই জানা গেল না। দশ বৎসর দীর্ঘ সময়। এই সময়ে মানুষ অনেক কিছু ভুলে যায়।
মধুপুর থেকে তিনি গেলেন রানুদের আদি বাড়িতে। সেখানে যাবার তাঁর একটি উদ্দেশ্য, খুঁজে দেখা-জালালউদ্দিন নামে কাউকে পাওয়া যায় কি না। এই লোকটিকে পাওয়া খুবই প্রয়োজন।
আনিস লক্ষ্য করল, রানু ইদানীং বেশ অস্বাভাবিক। এর প্রধান কারণ বোধহয় বাড়িঅলার দুটি মেয়ে। ওদের সঙ্গে সে বেশ মিলেমিশে আছে। গল্পের বই আনছে। ভালোমন্দ কিছু রান্না হলেই আগ্রহ করে নিচে নিয়ে যাচ্ছে। বাড়িঅলাদের সঙ্গে বেশি মেলামেশা আনিসের পছন্দ নয়। বাড়িঅলাদের সে সব সময় শত্রুপক্ষ মনে করে। কয়েক বার ভেবেছিল বলবে মেলামেশাটা কমাতে। না বলে ভালোই হয়েছে, এত যদি অসুখটা চাপা পড়ে তো ভালোই।
কাজের একটি ছেলে পাওয়া গেছে-জিতু মিয়া। এই ছেলেটিও রানুকে বেশ ব্যস্ত রাখছে। ছেলেটির বয়স দশ-এগার, তবে মহাবোকা। কোনো কাজই করতে পারে না। করার আগ্রহও নেই। রানু ক্রমাগত বকঝকা করেও কিছু করাতে পারে না। তবে তার সময় বেশ কেটে যায়।
সন্ধ্যাবেলা সে আবার জিতু মিয়াকে নিয়ে পড়াতে বসে। জিতু ঘুমঘুম চোখে পড়ে ‘স্বরে অ স্বরে আ’। এই পড়াটি গত এক সপ্তাহ ধরে চলছে। জিতু মিয়া কিছুই মনে রাখতে পারছে না, কিন্তু তাতে রানুর উৎসাহে ভাটা পড়েছে না।
আনিস মিয়া একদিন ঠাট্টা করে বলেছে, ‘তুমি দেখি একে বিদ্যাসাগর বানিয়ে ফেলছ!’ রানু তাতে বেশ রাগ করেছে। গম্ভীর হয়ে বলেছে, ‘ঠাট্টা করছ কেন? বিদ্যাসাগর তো একদিন হতেও পারে।’
অবশ্য অদূর-ভবিষ্যতে তেমন কোনো সম্ভাবনা দেখা যাচ্ছে না। ভবিষৎ-বিদ্যাসাগর রোজ রাতেই পড়তে-পড়তে ঘুমিয়ে পড়ছে এবং রানু প্লেটে খাবার বেড়ে প্রতি রাতেই প্রাণাস্ত চেষ্টা চালাচ্ছে। এতটা বাড়াবাড়ি আনিসের ভালো লাগে না, কিন্তু সে কিছুই বলে না। থাকুক একটা কিছু নিয়ে ব্যস্ত।
এর মধ্যে একদিন আনিস গিয়েছিল মিসির আলি সাহেবের কাছে। ভদ্রলোক বেশ কিছু দিন ঢাকায় ছিলেন না। সবে ফিরেছেন। তাঁর চোখ হলুদ, গা হলুদ।
আনিস অবাক হয়ে বলেছে, ‘হয়েছে কী আপনার?’
‘জন্ডিস। জন্ডিস বাধিয়ে বসেছি।’
‘বলেন কী!’
‘ইনফেকটাস হেপাটাইটিস। লিভারের অবস্থা কাহিল রে ভাই! আপনার স্ত্রী কেমন আছেন?’
‘ভালো।’
‘আর ভয়টয় পাচ্ছেন না?’
‘জ্বি-না।’
‘খুব ভালো খবর। আমি একটু সুস্থ হলেই যাব আপনার বাসায়।’
‘জ্বি আচ্ছা।’
‘আমি কিছু খোঁজখবর পেয়েছি। মনে হয় আপনার স্ত্রীর সমস্যাটি ধরতে পেরেছি।’
‘তাই নাকি?’
‘হ্যাঁ, একটু ভালো হলেই এনিয়ে কথা বলব।’
রানু মিসির আলি সাহেবের জন্ডিসের খবরে খুবই মন-খারাপ করল।
‘আহা, বেচারা একা-একা কষ্ট করছে।চল এক দিন দেখে আসি। যাবে?’
‘ীঠক আছে, যাব একদিন।’
‘কবে যাবে? কাল যাব?’
‘এত ব্যস্ত হচ্ছ কেন? জন্ডিস যখন হয়েছে, তখন বেশ কিছু দিন থাকবে। এক দিন দেখে এলেই হবে।’
‘আমি এই অসুখরে ভালো অষুধ জানি। অড়হড়ের পাতার রস। সকালবেলা এক গ্লাস করে খেলে তিন দিনে অসুখ সেরে যাবে।’
‘তাই নাকি?’
‘হ্যাঁ। আমার দাদা এই অষুধটা দিতেন। তুমি কিছু অড়হড়ের পাতা ঐ লোকটিকে দিয়ে এস না।’
‘ঢাকা শহরে আমি অড়হড়ের পাতা কোথায় পাব? কী যে বল!’
‘খুঁজলেই পাবে। জংলা গাছ সব জায়গায় হয়।’
আনিস যথেষ্ট বিরক্ত হলো। রানুর এই একটা প্রবলেম-কোনো-একটা জিনিস মাথায় ঢুকলে ওটা নিয়েই থাকবে। আনিস বলল, ‘আচ্ছা, দেখি।’
‘দেখাদেখি না,তুমি খুঁজবে । আর শোন, কাল তো তোমার অফিস নেই, চল ওনাকে দেখে আসি।’
‘এত ব্যস্ত কেন? ভদ্রলোক তো আর পালিয়ে যাচ্ছেন না।’
রানু থেমে- থেমে বলল, ‘আমি অন্য একটা কারণে যেতে চাই।’
‘কি কারণ?’
‘ভদ্রলোক আমার সম্পর্কে খোঁজখবর করার জন্যে মধুপুর গিয়েছিলেন,কী খোঁজ পেলেন জানতে ইচ্ছা করছে।’
‘মধুপুরের খবর পেলে কীভাবে? স্বপ্নে?’
‘না, স্বপ্নটপ্ন না। অনূফা চিঠি দিয়েছে।’
‘কবে চিঠি পেয়েছ?’
‘গতকাল।’
আনিস চুপ করে গেল। রানু তার নিজের চিঠিপত্রের কথা আনিসকে কখনো বলে না। বিয়ের পর রানু তার আত্মীয়স্বজনের যত চিঠিপত্র পেয়েছে তার কোনোটি সে আনিসকে পড়তে দেয় নি। এ নিয়ে আনিসের গোপন ক্ষোভ আছে।
‘কি আমাকে নিয়ে যাবে?’
‘আমি আগে গিয়ে দেখে ভদ্রলোকের অবস্থা কেমন।’
মিসির আলিকে পাওয়া গেল না। বাড়িতে তাঁর এক ছোট ভাই ছিল, সে বলল, ‘ভাইয়াকে হাসপাতালে ভর্তি করা হয়েছে। অবস্থা বেশি ভালো না। বিলরুবিন নাইন পয়েন্ট ফাইভ। লিভার খুবই ড্যামেজড।
মিসির আলি হাসপাতালে এসেছেন একগাদা বই নিয়ে। তাঁর ধারণা ছিল বই পড়ে সময়টা খুব খারাপ কাটবে না, কিন্তু কার্যক্ষেত্রে সে রকম হয়নি। ডাক্তাররা বই পড়তে নিষেধ করেন নি, কিন্তু দেখা গেল বই পড়া যাচ্ছে না। কিছুক্ষণ তাকিয়ে থাকলেই মাথার ভেতর ভোঁতা এক ধরনের যন্ত্রণা হয়। যন্ত্রণা নিয়ে এই বই পড়ে ফেললেন এবং মৃত্যু ব্যাপারটিতে যথেষ্ট উৎসাহ বোধ করতে লাগলেন। তাঁর স্বভাবই হচ্ছে কোনো বিষয় একবার মনে ধরে গেলে সে বিষয়ে সম্পর্কে চূড়ান্ত পড়াশোনা করতে চেষ্টা করেন।
মৃত্যু সাবজেক্টটি তাঁর পছন্দ হয়েছে, কিন্তু এ বিষয়ে পড়াশোনা করতে পারছেন না। বইপত্র নেই। ইউনিভার্সিটি লাইব্রেরিতে কিছু থাকার কথা, কিন্তু আনাবেন কাকে দিয়ে? তাঁকে কেউ দেখতে আসছে না। তিনি এমন কোনো জনপ্রিয় ব্যক্তি নন যে তাঁর অসুস্থতার খবরে মানুষের ঢল নামবে। তা ছাড়া অসুখের খবর তিনি কাউকে জানান নি। হাসপাতালে ভর্তি হবার ইচ্ছাও ছিল না, কিন্তু ঘরে দেখাশোনার লোক নেই। কাজের মেয়েটি তিনি মধুপুর থাকাকালীন বেশ কিছু জিনিসপত্র নিয়ে ভেগে গেছে। এমন অবস্থায় হাসপাতালে ভর্তি হওয়া ছাড়া উপায় কী?
বিকালবেলা তাঁর কাছে কেউ আসে না। সবারই আত্মীয়স্বজন আসে দেখতে, তাঁর কাছে কেউ আসে না। এই সময়টা তিনি চোখ বন্ধ করে শুয়ে থাকেন এবং এখনো মানুষের সঙ্গ পাবার জন্যে তাঁর মন কাঁদে দেখে নিজের কাছেই লজ্জিত বোধ করেন।
আজ সারা দিন মিসির আলির খুব খারাপ কেটেছে। তাঁর রুমমেট ছাব্বিশ বছরের ছেলেটি সকাল ন’টায় বিনা নোটিসে মারা গেছে। মৃত্যু যে এত দ্রুত মানুষকে ছুঁয়ে দিতে পারে তা তার ধারণাতেও ছিল না। ছেলেটা ভোরবেলায় নাস্তা চেয়েছে, তার সঙ্গে খানিকক্ষণ কথাবার্তাও বলেছে। তিনি জিজ্ঞেস করেছেন, ‘আজ কেমন আছ?’
‘আজ বেশ ভালো।’
‘লিভার ব্যাথা করছে না?’
‘নাহ, তবে তলপেটের দিকে একটা চাপা ব্যাথা আছে।’
‘এটা একটা সায়েন্স ফিকশন-“ফ্রাইভে দি খার্টিস’”। বেশ ভালো বই। তুমি পড়বে?’
‘জ্বি-না। ইংরেজি বই আমার ভালো লাগে না। বাংলা উপন্যাস পড়ি।’
‘কার লেখা ভালো লাগে? এ দেশের-মানে বাংলায়, কার লেখা তোমার পছন্দ?’
‘নিমাই ভট্টাচার্য।’
‘তা নাকি?’
ছেলেটি আর জবাব না দিয়ে কাৎরাতে থাকে। সকাল সাড়ে আটটায় বলল,‘এক জন ডাক্তার পাওয়া যায় কি না দেখবেন?’ তিনি অনেকক্ষণ বোতাম টিপলেন,কেউ এল না। শেষ পর্যন্ত নিজেই গেলেন ডিউটি রুমে। ফিরে এসে দেখেন ছেলেটি মরে পড়ে আছে।
মৃত্যুর সময় পাশে কেউ থাকবে না, এর চেয়ে ভয়াবহ আর কিছু নেই। শেষ বিদায় নেবার সময় কোনো-একজন মানুষকে বলে যাওয়া দরকার। নিঃসঙ্গ ঘর থেকে একা-একা চলে যাওয়া যায় না। যাওয়া উচিত নয়। এটা হৃদয়হীন ব্যাপার।
এত দিন যে ছেলেটি ছিল, এখন আর সে নেই। ঘন্টাখানেকের মধ্যেই তার সমস্ত চিহ্ন এ ঘর থেকে সরিয়ে ফেলা হয়েছে। বিছানায় নতুন বালিশ ও চাদর দিয়ে গেছে-হয়তো সন্ধ্যার মধ্যে কোনো নতুন পেশেন্ট এসে পড়বে।
মিসির আলি সমস্ত দিন কিছু খেতে পারলেন না। বিকেলের দিকে তাঁর গায়ে বেশ টেম্পারেচার হলো। প্রথম বারের মতো মনে হলো একজন-কেউ তাঁকে দেখতে এলে খারাপ লাগবে না। ভালোই লাগবে। কেউ না এলে এক জন রোগী হলেও আসুক, একা-একা এই কেবিনে রাত কাটানো যাবে না। ঠিক এই সময় ইতস্তত ভঙ্গিতে রানু এসে ঢুকল।
‘আপনি ভালো আছেন?’
‘না, ভালো না। তুমি কোথেকে?’
‘বাসা থেকে। ইস! আপনার এ কী অবস্থা!’
‘অবস্থা খারাপ ঠিকই।আনিস সাহেব কোথায়?’
‘ও আসে নি, আমি একাই এলাম। ওর কাছ থেকে ঠিকানা নিয়েছি।’
‘বস তুমি। ঐ চেয়ারটায় বস। ফ্লাস্কে চা আছে। খেতে চাইলে খেতে পার।’
‘উঁহু, চা-টা খাব না। আপনার কাছে একটা খবর জানতে এসেছি।’
‘কোন খবরটি?’
‘মধুপুরে গিয়ে আপনি কী জানলেন?’
‘তেমন কিছু জানতে পারি নি।’
‘তবু যা জেনেছেন তা-ই বলুন। আমার খুব জানতে ইচ্ছা করছে। অনুফা লিখেছে, আপনি নাকি হাজার-হাজার মানুষকে নানা রকম প্রশ্ন করেছেন।’
মিসির আলি হাসলেন।
‘হাসলে হবে না, আমাকে বলতে হবে।’
‘প্রথম যে জিনিসটি জানলাম-সেটি হচ্ছে, তুমি অনেকগুলো ভুল তথ্য দিয়েছ।’
‘ আমি কোনো তথ্য দিই নি।’
‘তুমি নিজে হয়তো জান না সেগুলো ভুল। যেমন পায়জামা খোলার ব্যাপারটি-এ রকম কোনো কিছু ঘটে নি।
রানু চোখ লাল করে বলল, ‘ঘটেছে।’
‘না রানু। এইসব তুমি নিজে ভেবেছ এবং আমার ধারণা এ জাতীয় স্বপ্ন তুমি মাঝে-মাঝে দেখ। দেখ না?’
‘কী রকম স্বপ্নের কথা বলেছেন?’
মিসির আলি কয়েক মুহূর্ত ইতস্তত করলেন। স্পষ্ট গলায় বললেন, ‘তুমি প্রায়ই স্বপ্ন দেখ না- এক জন নগ্ন মানুষ তোমার কাপড় খোলার চেষ্টা করছে?’
রানু উত্তর দিল না। মাথা নিচু করে থাকল।
‘বল রানু। জবাব দাও।’
‘হ্যাঁ, দেখি।’
‘কখনো কি ভেবে দেখেছ এ স্বপ্ন কেন দেখ?’
‘না, ভাবি নি।’
‘আমি ভেবিছি এবং কারণটাও খুঁজে বের করেছি। আজ সেটা বলতে চাই না, অন্য একদিন বলব।’
‘না, আপনি আমাকে আজই বলেন।’
‘মিসির আলি ফ্লাস্ক থেকে চা ঢাললেন। শান্ত স্বরে বললেন, ‘চা খেতে-খেতে শোন। চায়ে ক্যাফিন আছে। ক্যাফিন তোমার নার্ভগুলোকে অ্যাকটিভ রাখবে।’
রানু চায়ের পেয়ালা নিল, কিন্তু চুমুক দিল না। মাথা নিচু করে বসে রইল। মিসির আলি ঠান্ডা গলায় বলতে লাগলেন, ‘রানু, তোমাকে নিয়ে এই গল্পটি আমি তৈরি করেছি। তুমি মন দিয়ে শোন। তুমি যখন বেশ ছোট-নয়, দশ বা এগার বছর বয়স, তখন এক জন বয়স্ক লোক তোমাকে ভুলিয়ে ভালিয়ে নির্জন কোনো জায়গায় নিয়ে গিয়েছিল। তোমাদের গ্রামে এরকম একটা নির্জন জায়গায় খোঁজে আমি গিয়েছিলাম। সেখানে জঙ্গলের কাছে একটা ভাঙ্গা বিষ্ণুমন্দির দেখেছি। মনে হয় ঐ জায়গাটাই হবে। কারণ সাপের ভয়ে ওখানে কেউ যেত না। রানু, তুমি কি আমার কথা শুনেছ?’
‘শুনছি।’
‘তারপর সেই বয়স্ক মানুষটি মন্দিরে তোমাকে নিয়ে গেল।’
‘আমাকে কেউ নিয়ে যায় নি। আমি নিজেই গিয়েছিলাম। ঐ মন্দিরে খুব সুন্দর একটি দেবীমূর্তি আছে। আমি ঐ মূর্তি দেখার জন্যে যেতাম।’
‘তারপর কী হয়েছ, বল।’
রানু তীক্ষ্ণ দৃষ্টিতে তাকিয়ে থেকে তীব্র স্বরে বলল, ‘আমি বলব না, আপনি বলুন।’
মিসির আলি শান্ত স্বরে বললেন,‘ঐ লোকটি তখন টেনে তোমার পায়জামা খুলে ফেলল।’
রানুর চোখ দিয়ে জল পড়তে লাগল।
‘ঐ লোকটির নাম ছিল জালালউদ্দিন।’
রানু কিছু বলল না। মিসির আলি বললেন, ‘তোমার অসুখ শুরু হলো সেদিন থেকে। তোমার মনের মধ্যে ব্যাপারটি গেঁথে গেল, পরবর্তী সময়ে গোসলের সময় যখন মরা মানুষটি তোমার পায়ে লেগে গেল, তখন তোমার মনে পড়ল মন্দিরের দৃশ্য। বুঝতে পারছ?’
রানু জবাব দিল না।
‘অসুখের মূল কারণটি আলোয় নিয়ে এলেই অসুখ সেরে যায়; এ জন্যেই আমি এটা তোমাকে বললাম। তুমি নিজেও এখন গোড়া থেকে সমস্ত ব্যাপারটি নিয়ে চিন্তা করবে। তোমার অসুখ সেরে যাবে।’
রানু মৃদু স্বরে বলল, ‘আপনি কি ঐ লোকটির সঙ্গে কথা বলেছেন?’
‘বলেছি।’
‘ও কী বলেছে?’
‘তেমন কিছু বলে নি।’
‘না, বলেছে, আপনি আমাকে বলতে চাচ্ছেন না। একটা যখন বলেছেন, তখন বাকিটাও বলুন।’
রানু তীব্র চোখে তাকাল। মিসির আলি বললেন, ‘দেখ রানু, আমি খুবই যুক্তিবাদী মানুষ। অলৌকিক কোনো কিছুতে বিশ্বাস করি না। আমি বিশ্বাস করি সব কিছুরই একটি ব্যাখা আছে। জালালউদ্দিন যা বলেছে, তাও নিশ্চয়ই ব্যাখ্যা করা যায়।’
‘আপনি জালালউদ্দিনের কথা বিশ্বাস করেন না?’
‘না ওর মনে পাপবোধ ছিল। মন্দিরটন্দির নিয়ে মূর্খ মানুষদের মনে অনেক রকম ভয়-ভীতি আছে। তা থেকেই সে একটা হেলুসিনেশন দেখেছে। তুমি নিজে তো কিছু দেখ নি।’
‘না।’
‘তাহলেই হলো। জালালউদ্দিন কী দেখেছে না-দেখেছে, সেটা তার প্রবলেম, তোমার নয়।’
রানু তীক্ষ্ণ কণ্ঠে বলল, ‘কিন্তু একটা জিনিস কি জানেন? ঐ ঘটনার পর থেকে আমি অসম্ভব সুন্দর হয়ে গেলাম।’
মিসির আলি শব্দ করে হাসলেন। হাসতে-হাসতে বললেন, ‘সুন্দর তুমি সব সময়ই ছিলে। ঘটানাটি ঘটেছে তোমার বয়ঃসন্ধিতে। বয়ঃসন্ধির পর মেয়েদের রূপ খুলতে শুরু করে। এখানেও তাই হয়েছে।’
‘কিন্তু ঐ দেবীমূর্তিটিকে এর পর আর খুঁজে পাওয়া যায় নি।’
‘তুমি কিন্তু খুব ছেলেমানুষের মতো কথা বলছ রানু। মূর্তিটি চুরি গেছে, কেউ নিয়ে পালিয়ে গেছে, ব্যস।,
‘মূর্তিটি চুরি যায় নি।’
‘তুমি নিশ্চয়ই বিশ্বাস কর না-একটা পাথরের মূর্তি তোমার মধ্যে ঢুকে আছে? কি, কর?’
রানু তীব্র কণ্ঠে বলল, ‘আমার দিকে ভালো করে তাকিয়ে বলুন, আমাকে কি অনেকটা মূর্তির মতো দেখায় না?’
‘না রানু, মূর্তির মতো দেখাবে কেন? অসম্ভব রূপবর্তী একটি তরুণী-এর বেশি কিছু না। তোমার মতো রূপবর্তী মেয়ে এ দেশেই আছে এবং তারা সবাই রক্ত-মাংসের মানুষ।’
‘রানু উঠে দাঁড়াল। মিসির আলি বললেন, ‘চলে যাচ্ছ রানু?’
‘হ্যাঁ।’
‘অসুখ সারলে তোমাদের ওখানে একবার যাব।’
‘না, আপনি আসবেন না। আপনার আসার কোনো দরকার নেই।’
রানু ঘর ছেড়ে চলে গেল। মিসির আলি ক্ষীণস্বরে বললেন, ‘ভেরি ইন্টারেস্টিং।’ তাঁর ভ্রূ কুঞ্চিত হলো।তিনি ব্যাপরটি ঠিক বুঝতে পারছেন না। যতটা সহজ মনে হয়েছিল এখন ততটা মনে হচ্ছে না। তিনি মৃত্যু-বিষয়ক বইটি আবার পড়তে শুরু করলেন। সাবজেক্টটি তাঁকে বেশ আকর্ষণ করেছে। ফ্যাসিনেটিং টপিক।
গভীর রাতে আনিস জেগে উঠল। শুনশান নীরবতা চারদিকে। রানু হাত-পা ছড়িয়ে বাচ্চা মেয়ের মতো ঘুমোচ্ছে। জানলার আলো এসে পড়েছে তার মুখে। অদ্ভুদ সুন্দর একটি মুখ। শুধু তাকিয়ে থাকতে ইচ্ছে হয়। আনিস ছোট্ট একটি নিঃশ্বাস ফেলে উঠে পড়ল। বাথরুমে যেতে হবে।
বাথরুমে পানি জমে আছে। পাইপ জ্যাম হয়ে গেছে। বাড়িঅলাকে বলতে হবে। আনিস নোংরা পানি বাঁচিয়ে সাবধানে ভেতরে ঢুকে দরজা বন্ধ করেই শুনল ঝুমঝুম করে শব্দ হচ্ছে। নতুন বাজছে যেন। এর মানে কী? মানের ভুল কি? মনের ভুল হবার কথা নয়। বেশ বোঝা যাচ্ছে নূপুর পায়ে দিয়ে ঝমঝম করতে-করতে কেউ-একজন এঘর-ওঘর করছে। শব্দটা অনেকক্ষণ ধরইে হচ্ছে। মনের ভুল হবার কথা নয়।
বাথরুমের দরজা খুলতেই শব্দটা চট করে থেমে গেল। শুধু একটা তীব্র ফুলের গন্ধ আনিসকে অভিভুত করে ফেলল। একটু আগেও তো এ রকম সৌরভ ছিল না।আনিসের মাথা ঝিমঝিম করতে লাগল। বিস্ময়ের ঘোর অবশ্যি বেশিক্ষণ স্থায়ী হলো না। আনিসের মনে পড়ল একতলার বাগানে হাস্নাহেনার প্রকাণ্ড একটা ঝাড় আছে। বাতাসের ঝাপটায় ফুলের গন্ধই উড়ে এসেছে বারান্দায়। আনিস কিছুক্ষণ একা-একা বারান্দায় দাঁড়িয়ে রইল-নূপুরের শব্দ আবার যদি পাওয়া যায়।
দোতলায় একটা বাচ্চা ছেলে শুধু কাঁদছে। তার মা তাকে শান্ত করবার চেষ্টা করছে। একটা রিকশা গেল টুনটুন করে। ব্যস, আর কিছু শোনা গেল না।
শোবার ঘরে রানু ঘুমাচ্ছে। মড়ার মতো। জানালা খোলা। ঠাণ্ডা হাওয়া আসছে ঘরে। আনিস জানালা বন্ধ করতে গিয়ে শুনল, রান্নাঘর থেকে জিতু মিয়া সাড়াশব্দ দিচ্ছে। কান্না চাপার আওয়াজ।
‘জিতু মিয়া।’
জিতু ফুঁপিয়ে উঠল। আনিস রান্নাঘরে ঢুকে বাতি জ্বালাল। জিতু মশারির ভেতর জুবথবু হয়ে বসে আছে।
‘জিতু, কি হয়েছে রে?’
‘কিছু হয় নাই।’
‘বসে আছিস কেন?’
‘ঘুম আহে না।’
‘স্বপ্ন দেখেছিস?‘
জিতু মাথা নাড়ল।
‘কী স্বপ্ন?’
‘এক জন মাইয়া মানুষ পাকের ঘরে হাঁটতে আছিল।’
‘এই দেখেছিস স্বপ্নে?’
‘স্বপ্নে দেখি নাই। নিজের চোখে দেখলাম।’
‘দূর ব্যাটা, অন্ধকারে তুই মানুষ দেখলি কীভাবে? যা, ঘুমো তুই।’
‘আচ্ছা।’
জিতু শুয়ে পড়ল। কিছুক্ষণের মধ্যেই তার নিঃশ্বাস ভারি হয়ে এল। আনিস একটি সিগারেট ধরাল। ঘুম চটে গেছে। তাকে এখন দীর্ঘ সময় জেগে থাকতে হবে। এক পেয়লা চা খেতে পারলে মন্দ হত না। রাত তো বাজে প্রায় সাড়ে তিনটা। বাকি রাতটা তার জেগেই কাটবে মনে হয়। সিগারেট টানতে ভালো লাগছে না। পেটের ভেতর পাক দিয়ে উঠছে।
ঘুমের মধ্যে রানু শব্দ করে হাসল। আনিস মৃদু স্বরে ডাকল, ‘এই রানু।’রানু খুব স্বাভাবিক ভঙ্গিতে বলল, ‘কি?’
‘জেগে আছ নাকি?’
‘হ্যাঁ।’
‘কী আশ্চার্য, কখন জাগলে?’
‘অনেকক্ষণ। তুমি বাথরুমে গেলে। বারান্দায় দাঁড়িয়ে থাকলে।’
‘আমাকে ডাকলে কেন?’
আনিস সিগারেট টানতে লাগল। রানু বলল, ‘বড্ড গরম লাগছে। জানালা বন্ধ করলে কেন?’
‘গরম কোথায়? বেশ ঠাণ্ডা তো!’
‘আমার গরম লাগছে। ফ্যানটা ছাড় না।’
‘এই ঠাণ্ডার মধ্যে ফ্যান ছাড়ব কি, কী যে বল!’
রানু ছোট একটি নিঃশ্বাস ফেলে বলল, ‘তুমি যখন বাথরুমে ছিলে তখন কি নূপুরের শব্দ শুনেছ?’
আনিস ঠাণ্ডা স্বরে বলল, ‘না তো কেন?’
‘না, এমনি। আমি শুয়ে-শুয়ে শুনছিলাম।’
‘ঘুমাও রানু।’
‘আমার ঘুম আসছে না।’
‘ঘুম না এলে উঠে বস, গল্প করি। চা খাওয়া যেতে পারে, কি বল?’
রানু উঠে বসল, কিন্তু জবাব দিল না। আনিস দেখল রানু কোন ফাঁকে গায়ের কাপড় খুলে ফেলেছে। ক্লান্ত স্বরে বলল, ‘বড্ড গরম লাগছে। তুমি আমার দিকে তাকিও না, প্লীজ।’
‘এইসব কী রানু? ঘরে একটা বাচ্চা ছেলে আছে।’
‘কী করব, বড্ড গরম লাগছে। তুমি বরং রান্নাঘরের বাতি নিভিয়ে সব অন্ধকার করে দাও।’
‘না, বাতি জ্বালানো থাক।’
‘আনিস দ্বিতীয় সিগারেট ধরাল। রানু বলল, ‘আমাদের গ্রামে একটা মন্দির আছে, তার গল্প এখন শুনব না।’
‘আহ, মন্দির-ফন্দিরের গল্প এখন শুনব না।’
‘আহ, শোন না। আমার বলতে ইচ্ছে করছে। আমি যখন খুব ছোট, তখন একা-একা যেতাম সেখানে।’
‘কি মন্দির? কালীমন্দির?’
‘নাহ, বিষ্ণূমন্দির বলত ওরা।তবে কোনো বিষ্ণূমুর্তি ছিল না। একটি দেবী ছিল। হিন্দুরা বলত রুকমিনী দেবী।’
‘তুমি মন্দিরে যেতে কী জন্যে?’
‘এমনি যেতাম। ছোট বাচ্চা পুতুল খেলে না?’
‘কী করতে সেখানে?’
‘দেবীমূর্তির সাথে গল্পগুজব করতাম। ছেলেমানুষি খেলা আর কি!’
বলতে-বলতে রানু খিলখিল করে হেসে উঠল। আনিস স্পষ্ট শুনল সঙ্গে-সঙ্গে ঝমঝম করে কোথাও নুপুর বাজছে। রানু তীক্ষ্ণ কণ্ঠে বলল, ‘শুনতে পাচ্ছ?’
‘কী শুনব?’
‘নূপুরের শব্দ শুনছ না?’
আনিস দৃঢ় স্বরে বলল, ‘না। তুমি ঘুমাও রানু।’
‘আমার ঘুম আসছে না।’
‘শুয়ে থাক। তুমি অসুস্থ।’
‘রানু ক্ষীণ কণ্ঠে বলল, ‘হ্যাঁ, আমি অসুস্থ।’
‘তোমাকে খুব বড় ডাক্তার দেখাব আমি।’
‘আচ্ছা।’
‘এখন শুয়ে থাক।’
রানু মৃদু স্বরে বলল, ‘আমি ঐ দেবীকে গান গেয়ে শোনাতাম।’
‘ঐ সব অন্য দিন শুনব।’
‘আজ রাতে আমার বলতে ইচ্ছে করছে।’
আনিস এসে রানুর হাত ধরল। গা পুড়ে যাচ্ছে জ্বরে। আনিস অবাক হয়ে বলর, ‘তোমার গা তো পুড়ে যাচ্ছে!’
‘হুঁ, বড্ড গরম লাগছে। ফ্যানটা ছাড়বে?’
আনিস উঠে গিয়ে জানালা খুলে দিল। ঘর ভর্তি হয়ে গেল ফুলের গন্ধে। আর তখনি রানু অত্যন্ত নিচু গলায় গুনগুন করে কী যেন গাইতে লাগল। অদ্ভুত অপার্থিব কোনো-একটা সুর-যা এ জগতের কিছু নয়। অন্য কোনো ভূবনের। রান্নাঘর থেকে জিতু ডাকতে লাগল, ‘ও ভাইজান, ভাইজান।’
আনিস রানুকে জোর করে বিছানায় শুইয়ে গায়ের চাদর টেনে দিল। জিতুকে বলল, এ ঘরে যেন না আসে। তারপর নেমে গেল নিচে, বাড়িঅলার মেয়েটিকে খবর দিয়ে নিয়ে আসতে।
নীলু এল সঙ্গে সঙ্গে। আনিস দেখল রানু শিশুর মতো ঘুমাচ্ছে। জিতু মিয়া শুধু জেগে আছে। কাঁদছে ব্যাকুল হয়ে। নীলুর সঙ্গে তার বাবাও আসছেন। তিনি অবাক হয়ে বললেন, ‘হয়েছেটা কি?’ আনিস ভাঙ্গা গলায় বলল, ‘বুঝতে পারছি না, কেমন যেন করছে।’
‘কী করছে?‘
আনিস জবাব দিল না। নীলু বলল, ‘বাবা, তুমি শুয়ে থাক গিয়ে, আমি এখানে থাকি। রাত তো বেশি নেই।’ ভদ্রলোক কিছুক্ষণ অপেক্ষা করে নিচে নেমে গেলেন। যাবার সময় বলে গেলেন,‘হাসপাতালে নিতে হলে বলবেন, ড্রাইভারকে ডেকে তুলব।’
‘জি আচ্ছা।’
রানু বাকি রাতটা ঘুমিয়ে কাটাল। একবারও জাগল না। নীলু সারাক্ষণ তার পাশে রইল। আনিসের সঙ্গে তার কথাবার্তা কিছু হলো না। আনিস বসার ঘরের সোফায় বসে ঝিমুতে লাগল।
মিসির আলি লোকটির ধের্য প্রায় সীমাহীন। হাসপাতাল থেকে ছাড়া পেয়েই তিনি দ্বিতীয় দফায় রানুদের গ্রামে গিয়ে উপস্থিত হলেন। তাঁর সঙ্গে প্রত্নতও্ব বিভাগের এক ভদ্রলোক, জয়নাল সাহেব। উদ্দেশ্য রুকমিনী দেবীর মন্দির সম্পর্কে তথ্য সংগ্রহ করা।
জয়নাল সাহেব মন্দির দেখে বিশেষ উল্লসিত হলেন না। তিন শ’ বৎসরের বেশি এর বয়স হবে না। এরকম ভগ্নস্তূপ এ দেশে অসংখ্য আছে। মিসির আলি বললেন, ‘তেমন পুরোনো নয় বলেছেন?’
‘না রে ভাই। ইটের সাইজ দেখলেন বুঝবেন। ভেঙে-টেঙে কী অবস্থা হয়েছে দেখেন!’
‘যত্ন হয় নি। মন্দির যিনি প্রতিষ্ঠা করেছিলেন তিনি হয়তো মারা গেছেন কিংবা তাঁর উৎসাহ মিইয়ে গেছে।’
গ্রামের লোকজনের কাছ থেকে অল্প কিছু তথ্য পাওয়া গেল-পালবাবুদের প্রতিষ্ঠিত মন্দির। পালরা স্বপ্নে আদিষ্ট হয়ে মন্দির প্রতিষ্ঠা করেন। তার পরপরই তাদের ভাগ্য-বিপর্যয় শুরু হয়। তিন-চার বছরের মধ্যে পালরা নির্বংশ হয়ে পড়ে। দেবীকে তুষ্ট করার জন্যে তখন এক রাতে কুমারীকন্যাকে অমাবস্যা রাত্রিতে মন্দিরের সামনে বলি দেয়া হয়। দেবীর তুষ্টি হয় না তাতেও। পাথরের মূর্তি এত সহজে বোধহয় তুষ্ট হয় না। তবে গ্রামের মানুষেরা নাকি বলি দেয়া মেয়েটিকে এর পর থেকে গ্রামময় ছুটোছুটি করতে দেখে। ময়মনসিংহ থেকে ইংরেজ পুলিশ সুপার এসে মন্দির তালাবন্ধ করে পালদের দুই ভাইকে গ্রেফতার করে নিয়ে যান।
পালরা অত্যন্ত ক্ষমতাবান ছিল। কাজেই ছাড়া পেয়ে এক সময় আবার গ্রামে ফিরে আসে, কিন্তু মন্দির তালাবন্ধই পড়ে থাকে।
ইতিহাস এইটুকুই। মন্দিরে প্রতিষ্ঠিত মূর্তি সম্পর্কে বিশেষ কিছু জানা গেল না। দুই-এক ঘর নিম্নবর্ণের হিন্দু যারা ছিল, তারা বিশেষ কিছু বলতে পারে না। হরিশ মণ্ডল বলল, ‘বাবু, আমার কেউ ঐ দিকে যাই না। ঐ মন্দিরে গেলে নির্বংশ হতে হয়, কে যাবে বলেন?’
‘আপনি তো শিক্ষক লোক, এইসব বিশ্বাস করেন?’
‘করি না, কিন্তু যাইও না।’
‘মূর্তিটা আপনি দেখেছেন?’
‘আমি দেখি নাই, তবে আমার জ্যাঠা দেখেছে।’
‘তিনি কি নির্বংশ হয়েছেন?’
‘না তাঁর তিন ছেলে। এক ছেলে নান্দিনা হাইস্কুলের হেড মাস্টার।’
‘মূর্তিটা কেমন ছিল বলতে পারেন?’
‘শ্বেত পাথরের মূর্তি। কৃষ্ণনগেরর কারিগরের তৈরি। একটা হাত ভাঙা ছিল।’
‘মূর্তিটা নাকি হঠাৎ উধাও হয়েছে?’
‘কেউ চুরিটুরি করে নিয়ে বিক্রি করে ফেলেছে। গ্রামে চোরের তো অভাব নাই। এ রকম একটা মূর্তিতে হাজার খানিক টাকা হেসেখেলে আসবে। সাহেবেরা নগদ দাম দিয়ে কিনবে।’
‘আচ্ছা, একটা বাচ্চা মেয়ে যে বলি দেয়া হয়েছিল, সে নাকি অমাবস্যার রাত্রে ঘুরে বেড়ায়?’
‘বলে তো সবাই। চিৎকার করে কাঁদে। আমি শুনি নাই। অনেকে শুনেছে।’
অমাবস্যার জন্যে মিসির আলিকে তিন দিন অপেক্ষা করতে হলো। তিনি অমাবস্যার রাত্রে একটা পাঁচ-ব্যাটারির টর্চ আর একটা মোটা বাঁশের লাঠি নিয়ে মন্দিরের চাতালে বসে রইলেন। তিনি কিছুই শুনলেন না। শেয়ালের ডাক শোনা গেল অবশ্যি। শেষ রাত্রের দিকে প্রচণ্ড বাতাস বইতে লাগল। বাতাসে শিষ দেবার মতো শব্দ হলো। সে সব নিতান্তই লৌকিক শব্দ। অন্য জগতের কিছু নয়। রাত শেষ হবার আগে-আগে বর্ষণ শুরু হলো। ছাতা নিয়ে যান নি। মন্দিরের ছাদ ভাঙা। আশ্রয় নেবার জায়গা নেই। মিসির আলি কাকভেজা হয়ে গেলেন।
ঢাকায় ফিরলেন প্রচণ্ড জ্বর নিয়ে। ডাক্তার পরীক্ষা করে শুকনো মুখে বললেন, ‘মনে হচ্ছে নিউমোনিয়া। একটা লাংস এফেকটেড, ভোগাবে।’
মিসির আলিকে সত্যি-সত্যি ভোগল। তিনি দীর্ঘ শয্যাশায়ী হয়ে রইলেন।
বইপড়াতে এ সময় লোকজন তেমন থাকে না। আজ যেন আরো নির্জন। নীলু একা-একা কিছুক্ষণ হাঁটল। তার খুব ঘুম হচ্ছে। বারবার সবুজ রুমালটি বের করতে হচ্ছে। চারটা দশ বাজে। চিঠিতে লিখেছে সে চারটার মধ্যেই আসবে, কিন্তু আশেপাশে কাউকে দেখা যাচ্ছে না। নীলু অবশ্যি কারো মূখের দিকে তাকাতেও পারছে না। কাউকে তাকাতে দেখলেই বুকের মধ্যে ধক করে উঠছে।
নীলু একটা বইয়ের দোকানে ঢুকে পড়ল। গল্পের বই তার তেমন ভালো লাগে না। ভালো লাগে বিলুর। বিলুর জন্যে একটা কিছু কিনলে হয়. কিন্তু কী কিনবে? সবই হয়তো ওর পড়া। ঐ দিন শীর্ষেন্দুর কী-একটা বইয়ের কথা বলছিল। নামটা মনে নেই।
‘আচ্ছা, আপনাদের কাছে শীর্ষেন্দুর কোনো বই আছে?’
‘জ্বি-না। আমরা বিদেশি বই রাখি না।’
নীলু অন্য একটা ঘরে ঢুকল। শুধু-শুধু দাঁড়িয়ে থাকা যায় না। সে একটা কবিতার বই কিনে ফেলল। অপরিচিত কবি, তবে প্রচ্ছদটি সুন্দর। একটি মেয়ের ছবি। সুন্দর ছবি। নামটি সুন্দর-‘প্রেম নেই’। কেমন অদ্ভুত নাম। ‘প্রেম নেই’ আবার কী? প্রেম থাকবে না কেন?’
দাড়িঅলা এক জন রোগা ভদ্রলোক এক রোগা ভদ্রলোক তখন থেকেই তার দিকে তাকাচ্ছে। লোকটির কাঁধে একটি ব্যাগ। এই কি সে! নীলুর মুখ রক্তশূন্য হয়ে গেল। নীলু বইয়ের দাম দিয়ে দ্রুত বেরিয়ে এল। তার পেছনে ফেরারও সাহস নেই।পেছেনে ফিরলেই সে হয়তো দেখবে বুড়ো দাড়িঅলা গুটিগুটি আসছে।
না, লোকটি আসছে না। নীলুর মনে হলো, ভয়ানক মোটা এবং বেঁটে একজন কে যেন তাকে অনূসরণ করছে। তার দিকে তাকাচ্ছে না, কিন্তু আসছে তার পিছু পিছু। নীলুর তৃষ্ণা পেয়ে গেল। বড্ড টেনশান। বাড়ি ফিরে গেলে কেমন হয়? কিন্তু বাড়ি ফিরতে ইচ্ছে করছে না। নীলু ঘড় িদেখল, পাঁচটা পাঁচ। তার মানে কি যে সে আসবে না? কথা ছিল নীলু থাকবে ঠিক এক ঘন্টা।
সে ছোট্ট একটা নিঃশ্বাস ফেলল। ভালোই হয়েছে। দেখা না-হওয়াটাই বোধহয় ভালো। দেখা হবার মধ্যে একটা আশাভঙ্গের ব্যাপার আছে। না-দেখার রহস্যময়তাটাই না হয় থাকুক। নীলু ক্লান্ত ভঙ্গিতে হাঁটতে শুরু করল।
‘নীলু।’
নীলু দাঁড়িয়ে পড়ল।
‘একটু দেরি হয়ে গেল। তুমি ভালো আছ নীলু?’
চকচকে লাল টাই-পরা যে ছেলেটি হাসছে,সে কে? লম্বা স্বাস’্যবান একটি তরুণ। ঝলমল করছে। তার লাল টাই উড়ছে। বাতাসে মিষ্টি ঘ্রাণ আসছে। সেন্টের গন্ধ। পুরুষ মানুষের গা থেকে আসা সেন্টের গন্ধ নীলুর পছন্দ নয়, কিন্তু আজ এত ভালো লাগছে কেন?
‘চুপচাপ দাঁড়িয়ে আছ কেন? কিছু বল।’
‘আপনি বলেছিলেন আপনি বুড়ো।’
‘আমরা সবাই কিছু-কিছু মিথ্যা বলি। আমাকে নীলু নামের একটি মেয়ে লিখেছিল, সে দেখতে কুৎসিত।’
লোকটি হাসছে হা হা করে। এত সুন্দর করেও মানুষ হাসতে পারে! নীলুর এক ধরনের কষ্ট হতে লাগল। মনে হতে লাগল সমস্তটাই একটা সুন্দর স্বপ্ন, খুবই ক্ষণস্থায়ী। যেন এক্ষুণি স্বপ্ন ভেঙে যাবে। নীলু দেখবে সে জেগে উঠছে, পাশের বিছানায় বিলু ঘুমাচ্ছে মশারি না-ফেলে, কিন্তু সে রকম কিছু হলো না। ছেলেটি হাসিমুখে বলল, ‘কোথাও বসে এক কাপ চা খেলে কেমন হয়? খাবে?’
নীলু মাথা নাড়ল-সে খাবে।
‘তুমি কিন্তু সবুজ রুমালটি ব্যাগে ভরে ফেলছ। আমি যেতে ঠিক সাহস পাচ্ছি না।’
নীলু অস্বাভাবিক ব্যস্ত হয়ে রুমাল বের করতে গেল।একটা লিপস্টিক,একটা ছোট চিরুনি,কিছু খুচরো পয়সা গড়িয়ে পড়ল নিচে। ছেলেটি হাসিমুখে সেগুলো কুড়াচ্ছে। নীলু মনে-মনে বলল-যেন এটা স্বপ্ন না হয়। আর স্বপ্ন হলেও যেন স্বপ্নটা অনেকক্ষণ থাকে। নীলুর খুব কান্না পেতে লাগল।
নিউ মার্কেটের ভেতর চা খাওয়ার তেমন ভালো জায়গা নেই। ওরা বলাকা বিল্ডিংয়ের দোতলায় গেল। চমৎকার জায়গা! অন্ধকার-অন্ধকার চারদিক। পরিচ্ছন্ন টেবিল। সুন্দর একটি মিউজিক হচ্ছে।
‘চায়ের সঙ্গে কিছু খাবে নীলু?‘
‘নাহ।’
‘এরা ভালো সামুচা করে। সামুচা দিতে বলি? আমার খিদে পেয়েছে। কি, বলব?’
‘বলুন।’
ছেলেটি হাসল। নীলুর খুব ইচ্ছা করছিল, জিজ্ঞেস করে-হাসছ কেন তুমি? আমি কি হাস্যকর কিছু করেছি? কিন্তু নীলু কিছু বলল না। ছেলেটির হাসতে-হাসতে বলল, ‘আসলে আমি বিজ্ঞাপনটা মজা করবার জন্যে দিয়েছিলাম, কেউ জবাব দেবে ভাবি নি।’
‘আমি ছাড়া কেউ কি লিখেছিল?’
‘তা লিখেছে। মনে হচ্ছে এ দেশের মেয়েদের কাজকর্ম বিশেষ নেই।সুযোগ পেলেই ওরা চিঠি লেখে। এই কথা বললাম বলে তুমি আবার রাগ করলে না তো?’
‘নাহ।’
‘গুড। আমি কিন্তু শুধু তোমার চিঠির জবাব দিয়েছি। অন্য কারোর চিঠির জবাব দিই নি। আমার কথা বিশ্বাস করছ তো?’
‘করছি।’
বেয়ারা চায়ের পট দিয়ে গেল। ছেলেটি বলল. ‘দাও’ আমি চা বানিয়ে দিচ্ছি।ঘরে বানাবে মেয়েরা, কিন্তু বাইরে পুরুষেরা-এ-ই নিয়ম।’
নীলু লক্ষ্য করল, ছেলেটি তার কাপে তিন চামচ চিনি দিয়েছে। নীলু একবার লিখেছে সে চায়ে তিন চামচ চিনি খায়। ছেলেটি সেটা মনে রেখেছ। কী আশ্চার্য।
‘চায়ে এত চিনি খাওয়া কিন্তু ভালো না।’
‘নীলু কিছু বলল না।
‘এর পর থেকে চিনি কম খাবে?’[
নীলু ঘাড় নাড়ল।
তারা সন্ধ্যা পর্যন্ত বসে রইল। নীলু একবার বলল, ‘সন্ধ্যা হয়ে যাচ্ছে, উঠি?’
ছেলেটি বলল, ‘আরেকটু বস, আমি বাসায় পৌঁছে দেব, আমার সঙ্গে গাড়ি আছে।’ নীলু আর কিছু বলল না।
‘একটু দেরি হলে তোমাকে আবার বাসায় বকবে না তো?’
‘নাহ, বকবে না। আমি মাঝে-মাঝে অনেক রাত করে বাসায় ফিরি।’
‘সেটা ঠিক না নীলু। শহর বড় হচ্ছে, ক্রাইম বাড়ছে। ঠিক না?’
‘হ্যাঁ, ঠিক।’
‘ঐ দিন কী হলো জান-আমার পরিচিত এক মহিলার কোন থেকে টেনে দুল নিয়ে গেছে, রক্তারক্তি কাণ্ড!’
‘আমি গয়নাটয়না পরি না।’
‘না-পরাই উচিত। আচ্ছা নীলু, তুমি কি আজ তোমার বাবার সঙ্গে আমাকে আলাপ করিয়ে দেবে?’
‘আপনি যদি চান, দেব।’
‘আমি নিশ্চয়ই চাই। তুমি কি চাও?’
‘চাই, বলতে গিয়ে নীলুর চোখ ভিজে উঠল। ছেলেটিকে এখন কত-না পরিচিত মনে হচ্ছে। সে যদি এখন হাত বাড়িয়ে নীলুর হাত স্পর্শ করে, তাহলে কেমন লাগবে নীলুর? ভালোই লাগবে। কিন্তু ছেলেটি অত্যন্ত ভদ্র। সে এমন কিছুই করবে না।
‘নীলু, আমি তোমার জন্যে একটা উপহার এনেছিলাম। কিন্তু তার আগে বল, তুমি কী এনেছ? তুমি বলেছিলে লাল টাই আনবে।ভুলে গেছ, না?’
‘না ভুলব কেন?
‘আমি তোমার জন্যেই লাল টাই পরে এসেছি। যদিও লাল রং আমার পছন্দ নয়। আমার পছন্দ হচ্ছে-নীল।’
‘নীল আমারও পছন্দ।’
‘তবে হালকা নীল, কড়া নীল নয়।’
নীলু এই প্রথম অল্প হাসল। হালকা নীল তার নিজেরও পছন্দ। ছেলেটি হাসতে-হাসতে বলল, ‘আমার সবচে’ অপছন্দ হচ্ছে সবুজ রং। কিন্তু দেখ,আজ সবুজ রংটাও খারাপ লাগছে না।’
তারা উঠে দাঁড়াল সাড়ে আটটায় দিকে। হেঁটে-হেঁটে এল নিউমার্কেটের গেটে। ছোট্ট একটা হোন্ডা সিভিক সেখানে পার্ক করা। ছেলেটি ঘড়ি দেখে বলল, ‘রাত কি বেশি হয়ে গেল নীলু?’
‘না, বেশি হয় নি।’
‘তোমার বাবা দুশ্চিন্তা না-করলে হয়। আমি চাই না আমার জন্যে কেউ বকা খাক। অবশ্যি এক-আধ দিন বকা খেলে কিছু যায়-আসে না, কি বল?’
নীলু হাসল। ছেলেটিও হাসল। মাজির্ত হাসি।
‘সরাসরি বাসায় যাব, নাকি যাবার আগে আইসক্রীম খাবে? ধানমণ্ডিতে একটা ভালো আইসক্রীমের দোকান দিয়েছে।’
‘আজ আর যাব না।’
‘ঠিক আছে, চল বাসায় পৌঁছে দিই।’
ছেলেটি নীলুকে তাদের গেটের কাছে নামিয়ে দিল। নীলুর খুব ইচ্ছে করছিল তাকে বসতে বলে, কিন্তু তার বড্ড লজ্জা করল। বিলু নানান প্রশ্ন শুরু করবে।
অন্যেরা শুনলে তারা পাগল ভাবে! দুলি খালা হাসতে হাসতে আবার রান্নাঘরে চলে গেলো, আমি শুনলাম, বিড়বিড় করে সে নিজের সাথে কথা বলছে।
আমি মিচকিকে এক টুকরো রুটি ধরিয়ে দিয়ে বললাম, তাড়াতাড়ি খেয়ে পালিয়ে যা! দুলি খালা দেখলে তোর খবর আছে!
মিচকি দুই হাতে রুটির টুকরোটা ধরে গভীর মনোযোগ দিয়ে খেতে শুরু করলো।
শুক্রবার দিন দুইটা বাজার আগেই আমি প্রিয়াংকার বাসার কাছাকাছি চলে এসেছি। বাসার ভিতরে এখন ঢোকা যাবে না তাই কাছাকাছি একটা শপিং মলের ভেতরে হাঁটাহাঁটি করতে লাগলাম। একটু পরে পরে বাইরে গিয়ে তার বাসার দিকে তাকিয়ে দেখার চেষ্টা করি প্রিয়াংকাকে তার আব্বু বাসা থেকে বাইরে পাঠিয়েছেন কী না। আড়াইটার বেশ আগেই আমাদের ক্লাসের আরো অনেকেই চলে এসেছে। সবার হাতেই কোন না কোন ধরনের ব্যাগ না হয় প্যাকেট। আমরা সবাই ছড়িয়ে ছিটিয়ে গা ঢাকা দিয়ে লুকিয়ে রইলাম, একজন শুধু প্রিয়াংকার বাসার দরজার দিকে তাকিয়ে রইলো।
আড়াইটা বাজার আগেই আমরা দেখলাম প্রিয়াংকা তার বাসা থেকে বের হয়েছে। তার পিঠে একটা ব্যাগ, হাতে একটা কাগজ। কাগজটা পড়ে সেটা ব্যাগে রেখে সে এদিক সেদিক তাকিয়ে রাস্তায় নেমে একটা রিকশা নিলো। রিকশাটা চলে যাবার সাথে সাথেই আমরা চারিদিক থেকে বের হয়ে, প্রায় দৌড়ে প্রিয়াংকার বাসায় চলে এলাম। সিড়ি দিয়ে উপরে উঠে দরজায় ধাক্কা দিতেই দরজা খুলে গেলো। প্রিয়াংকার আব্বু তার হুইল চেয়ারে বসে একটা খবরের কাগজ পড়ছিলেন। প্রিয়াংকার আব্বু যে হুইল চেয়ারে থাকেন সেটা আগেই সবাইকে বলে রেখেছিলাম তাই সবাই সেটা স্বাভাবিক ভাবে নিল। প্রিয়াংকার আব্বু আমাদের দেখে বললেন, তোমরা এসে গেছ তাহলে?
আমি বললাম, জি চাচা।
প্রিয়াংকার আলু বললেন, তোমাদের হাতে আধা ঘণ্টা সময়। আমি প্রিয়াংকাকে পাঠিয়েছি একটা ওষুধ কিনে আনতে ফার্মেসি থেকে, কিন্তু আধা ঘণ্টার মাঝে চলে আসবে।
জয়ন্ত বলল, আধা ঘণ্টার মাঝেই সবাই চলে আসবে, আংকেল।
জয়ন্তের কথা হবার আগেই মৌটুসি আর নীলিমা একটা হারমোনিয়াম আর কিছু পোঁটলাপুটলি নিয়ে ঢুকলো। তাদের পিছু পিছু আরো কয়েকজন। এবং আরো কিছুক্ষণের মাঝে আরো অনেকে। দেখতে দেখতে প্রায় সবাই চলে এসেছে–প্রিয়াংকার আব্বু আমাদের কাজ করতে দিয়ে পাশের ঘরে চলে গেলেন।
নাঈমা রঙিন কাগজ কেটে লিখে এনেছে জয় হোক প্রিয়াংকার সেটা দেওয়ালে লাগানো হলো। বেলুন ফুলিয়ে ফুলিয়ে ঘরের নানা জায়গায় ঝুলিয়ে দেওয়া হলো। ডাইনিং টেবিলে খাবার সাজিয়ে রাখা হলো। মৌটুসি-নীলিমা আর তার দলবল হারমোনিয়াম নিয়ে রেডি। আদনান, ইশতিয়াক মামুন আর জয়ন্ত তাদের নাটকের জন্যে রেডি। আদনান এবং ইশতিয়াক হবে সন্ত্রাসী, মামুন পুলিশ অফিসার আর জয়ন্ত পথচারী। সন্ত্রাসী আদনান এবং ইশতিয়াকের হাতে অস্ত্র, তাদের চেহারা বিদঘুটে, পুলিশ অফিসার মামুন নকল গোঁফ লাগিয়েছে, পথচারী জয়ন্ত হাবাগোবা সেজে বসে আছে।
শিউলি জানালার কাছে দাঁড়িয়ে আছে, প্রিয়াংকাকে দেখলেই আমাদের সতর্ক করে দেবে। আমরা তখন সবাই দরজার কাছে চলে আসব।
তিনটা বাজার সাথে সাথেই প্রিয়াংকার জন্যে আমরা অপেক্ষা করতে থাকি। আমাদের সাথে প্রিয়াংকার আব্বুও আছেন, মুখে হালকা একটা দুশ্চিন্তা নিয়ে তার হুইল চেয়ারে বসে আছেন। ঠিক তিনটা দশে প্রিয়াংকাকে রিকশা করে আসতে দেখা গেলো, শিউলি চাপা গলায় বলল, প্রিয়াংকা আসছে! সবাই রেডি!
আমরা সবাই তখন দরজার কাছে ভিড় করে দাঁড়ালাম। উত্তেজনায় আমাদের বুক ধুকপুক করছে, শুনতে পাচ্ছি সে সিঁড়ি দিয়ে উঠছে। দরজার সামনে দাঁড়ালো, তারপর দরজায় শব্দ করলো। আদনান টান দিয়ে দরজা খুলে ফেললো আর আমরা সবাই বিকট গলায় চিৎকার করে উঠলাম, সা-র-প্রা-ই-জ!!
তারপর যে ঘটনা ঘটলো আমরা তার জন্যে একেবারে প্রস্তুত ছিলাম না। প্রিয়াংকা ভয়ানক চমকে লফিয়ে পিছিয়ে সরে যেতে গিয়ে পা বেঁধে পড়ে গেলো। আমরা দেখলাম সে সিড়িতে একেবারে মাথা উল্টে পড়ে গেছে, দেওয়ালে জোরে তার মাথা লেগেছে এবং সেভাবে গড়িয়ে পড়ে যেতে যেতে সিঁড়ির নিচে সে আটকে গেলো। একটা হাত তার শরীরের নিচে এমন অস্বাভাবিকভাবে ঢুকে আছে যে দেখলেই বোঝা যায় হাতটা নিশ্চয়ই ভেঙ্গে গেছে। আমরা বিস্ফারিত চোখে দেখলাম, প্রিয়াংকা নিথর হয়ে পড়ে আছে নড়ছে না। ভয়ে-আতংকে আমার হৃৎপিণ্ডটা হঠাৎ করে যেন থেমে গেলো।
আমি শুনলাম প্রিয়াংকার আব্বু বলছেন, তোমাদের কেউ একজন আমাকে ধরে একটু নিচে নামিয়ে নিয়ে যাও, প্রিয়াংকার কাছে। প্লিজ।
হাসপাতালে নেয়ার পর যখন প্রিয়াংকাকে এক্সরে করা হচ্ছে তখন তার জ্ঞান ফিরে এলো। ডান হাতটা কনুইয়ের কাছে ভেঙ্গে গেছে সেটা প্লাস্টার করে দেয়া হলো। যেহেতু মাথায় ব্যথা পেয়েছে সে জন্যে তাকে হাসপাতালে আরো তিনদিন রাখা হলো চোখে চোখে রাখার জন্যে। যখন হাসপাতাল থেকে ছাড়া হয় তখন আমরা অনেকে সেখানে ছিলাম। প্রিয়াংকার আব্রু যখন প্রিয়াংকাকে নিয়ে অনেক কষ্ট করে ক্যাবে উঠে তার হুইল চেয়ারটা ভাঁজ করে পিছনে রাখছেন তখন আমার দিকে তাকিয়ে কষ্ট করে একটু হেসে বললেন, বুঝলে ইয়ং ম্যাথমেটিশিয়ান, এ জন্যে আমি সব সময় সারপ্রাইজ পার্টিকে একটু ভয় পাই! সারপ্রাইজটা কোন দিক থেকে আসবে কেউ বুঝতে পারে না!
প্রিয়াংকার হাতের প্লাস্টার না খোলা পর্যন্ত আমরা সবাই পালা করে তার ক্লাস নোট লিখে দিয়েছি, হোমওয়ার্ক খাতায় তুলে দিয়েছি। স্কুলে টিফিনের সময়। যখন দরকার হয়েছে তাকে খাইয়ে দিয়েছি। প্রত্যেক দিন বিকালে তার স্কুলের ব্যাগ ঘাড়ে করে বাসায় পৌঁছে দিয়েছি। ক্লাসের সব ছেলেরা বলল তারা সবাই মিলে এক হাজার বার কান ধরে উঠ বোস করবে, প্রিয়াংকার মনটা নরম করতে এক হাজার বার করতে হয় নাই একশবার করার পরই সে সবাইকে মাফ করে দিয়েছে।
প্রিয়াংকা মাফ করে দিয়েছে সত্যি কিন্তু তার আব্বু আমাদের মাফ করছেন। কী না, কিংবা এখন না করলেও পরে কোন দিন মাফ করবেন কী না সেই বিষয়ে আমাদের সবারই খুব সন্দেহ রয়ে গেছে।
আম্মুর কিছু একটা হয়েছে। কী হয়েছে আমি জানি না। সত্যি কথা বলতে কী কিছু একটা হয়েছে সেটা আমি কেমন করে জানি সেটাও আমি জানি না, কিন্তু আমি মোটামুটি নিশ্চিত আম্মুর কিছু একটা হয়েছে। অন্ধ মানুষেরা চোখে দেখতে পায় না বলে তারা সবকিছু শব্দ দিয়ে অনুভব করে। আমিও আসলে অন্ধ মানুষের মতো, আমি আম্মুকে দেখি না। আম্মুর সাথে আমার দেখা হয় যখন আম্মু আমাকে মারেন তখন। বাকি সময়টুকু আমি আম্মুকে অনুভব করি শব্দ দিয়ে। আমি স্টোররুমে আমার ছোট বিছানা থেকে আম্মুর প্রত্যেকটা শব্দ শুনতে পাই। আম্মু ঘুম থেকে উঠছেন, বাথরুমে যাচ্ছেন, জানালা খুলে বাইরে তাকাচ্ছেন, গুনগুন করে গান গাইছেন–আম্মুর প্রত্যেকটা শব্দ আমি খুঁটিয়ে খুটিয়ে শুনি। টেলিভিশনের অনুষ্ঠান দেখে হাসছেন, সিডিতে গান শুনছেন। কিংবা খাবার টেবিলে বসে ভাইয়া আর আপুর সাথে গল্প করছেন, সবকিছু শুনে শুনে সেগুলো আমার মাথার মাঝে গেঁথে গেছে। হঠাৎ হঠাৎ যখন আমার সাথে দেখা হয়, এক মুহর্তে যখন রেগে আগুন হয়ে যান, তখন যখন হিংস্রভাবে আমার ওপর ঝাপিয়ে পড়েন তখনও আমি বুঝতে পারি আম্মু কখন কী। করবেন।
অন্ধ মানুষের মতো শুধু শব্দ শুনে শুনে আমি গত তিন বছর আম্মুকে বোঝার চেষ্টা করেছি, তাই যখন স্টোররুমের কোনায় বসে হঠাৎ করে আম্মুর পরিচিত শব্দগুলো শুনতে পাই না তখন বুঝতে পারি আম্মুর কিছু একটা হয়েছে। খাবার টেবিলেও আম্মু আজকাল আগের মতো কথা বলেন না। অনেক সময় নিঃশব্দে খাওয়া শেষ করেন। মাঝে মাঝে আমার আম্মুকে দেখার ইচ্ছে করে, কিন্তু আমি সাহস পাই না।
সেদিন রাত্রিবেলা আমি মিচকিকে হাতে নিয়ে তার সাথে ফিসফিস করে কথা বলছি এটা আমার আজকাল অনেকটা অভ্যাসের মতো হয়ে গেছে, সারাদিন কী হয়েছে সেটা খুঁটিয়ে খুঁটিয়ে তাকে বলি। আমি জানি শুনলে কেউ বিশ্বাস করবে না কিন্তু আমার কেন জানি মনে হয় মিচকি আমার সব কথা বুঝতে পারে! কথা বলতে বলতে হঠাৎ আমি একটু নিজের অজান্তেই একটু জোরে কথা বলে ফেলেছি। আম্মু কী কারণে রান্নাঘরে এসেছেন আমার গলার স্বর শুনে, নিঃশব্দে স্টোররুমে এসেছেন দেখতে আমি কার সাথে কথা বলছি।
আমি খেয়াল করি নি, হঠাৎ করে মুখ তুলে তাকিয়ে দেখি আম্মু দরজায় দাঁড়িয়ে আছেন, অবাক হয়ে আমার দিকে তাকিয়ে আছেন। আমার হাতের তালুতে মিচকি বসে ছিল, সেও তখন ঠিক আমার মতো অবাক হয়ে আম্মুর দিকে তাকিয়েছে।
আম্মুর মুখটা ঘেন্নায় বাঁকা হয়ে গেলো, মুখ বিকৃত করে বললেন, তোর হাতে এটা কী?
আমি হাতটা নামিয়ে মিচকিকে লুকিয়ে ফেলতে যাচ্ছিলাম কিন্তু ততক্ষণে দেরি হয়ে গেছে। আম্মু চিৎকার করে বললেন, ইঁদুর? তোর হাতে ইঁদুর?
আমি মিচকিকে ঝেড়ে ফেলে দিয়ে সেটাকে তাড়িয়ে দেবার চেষ্টা করলাম কিন্তু বোকা ইঁদুরটা সেটা বুঝলো না, মনে করলো সেটা আরেকটা খেলা, লাফিয়ে আমার হাত বেয়ে কাঁধে উঠে আম্মুর দিকে তাকিয়ে রইল। আম্মুকে দেখে মনে হলো বুঝি মাথা ঘুরে পড়ে যাবেন। আমার দিকে বিস্ফারিত চোখে তাকিয়ে রইলেন, আমি জানি এখনই আম্মু চিলের মতো চিৎকার করে উঠবেন, তারপর হাতের কাছে যেটাই পান সেটা নিয়ে আমার ওপরে ঝাপিয়ে পড়বেন। কিন্তু আমি দেখলাম আম্মু কিছুই করলেন না, বিস্ফারিত চোখে আমার দিকে তাকিয়েই থাকলেন।
আমি এতোটুকু শব্দ না করে নিঃশ্বাস বন্ধ করে আম্মুর দিকে তাকিয়ে রইলাম, আম্মুও আমার দিকে তাকিয়ে রইলেন। কিছুক্ষণ পর আমার মনে হতে লাগলো আম্মু আমার দিকে তাকিয়ে আছেন কিন্তু আমাকে দেখছেন না। আম্মু তখন ধীরে ধীরে তার মাথায় হাত দিলেন, তার মুখটায় যন্ত্রণায় একটা চিহ্ন ফুটে উঠল, সেইভাবে কিছুক্ষণ দাঁড়িয়ে থেকে টলতে টলতে কীভাবে জানি স্টোররুম থেকে বের হয়ে গেলেন। আমি একটু পরে শব্দ শুনে বুঝতে পারলাম আম্মু ডাইনিং টেবিলে মাথা রেখে চুপচাপ নিঃশব্দে বসে আছেন। আমার খুব ইচ্ছে হলো আম্মুকে গিয়ে জিজ্ঞেস করি, আম্মু তোমার কী হয়েছে? কিন্তু সাহস হলো না।
রাত্রিবেলা আমি দুলি খালাকে জিজ্ঞেস করলাম, দুলি খালা? আম্মুর কী।
হয়েছে?
দুলি খালা অবাক হয়ে বলল, কী হবে? কিছু হয় নাই?
তাহলে আম্মু আজকাল এতো কম কথা বলে কেন?
তোমার আম্মু কুনোদিনই বেশি কথা বলে নাই–বলে দুলি খালা পুরো ব্যাপারটা উড়িয়ে দিলো।
সেদিন রাত্রে আমি খুব সাহসের একটা কাজ করলাম, রাত্রিবেলা যখন সবাই নিজের নিজের ঘরে চলে গেছে তখন আমি পা টিপে টিপে আপুর ঘরে গিয়ে হাজির হলাম। আপু আমাকে দেখে অবাক হয়ে গেলো, ভুরু কুঁচকে ফিসফিস করে বলল,তপু?
হ্যাঁ, আপু।
কী হয়েছে?
আপু–আম্মুর কী হয়েছে?
আপু অবাক হয়ে আমার দিকে তাকালো, বলল, কার?
আম্মুর।
কী হবে?
আম্মু কেমন জানি অন্যরকম ব্যবহার করছেন।
আপু তখনও আমার কথা বুঝতে পারছিলো না, মাথা নেড়ে বলল, কীরকম অন্যরকম ব্যবহার করছেন?
আমি বললাম, আমি জানি না।
আপু আমার দিকে একটু অবাক হয়ে তাকিয়ে রইল। আমি কী করব বুঝতে না পেরে আমার স্টোররুমে ফিরে এলাম।
আমার সন্দেহটা যে সত্যি সেটা সপ্তাহখানেকের মাঝে সবাই বুঝতে পারলো। আম্মুর অফিসের গাড়ি এসেছে, অফিসে যাবার জন্যে আম্মু বের হবেন, হঠাৎ করে ডাইনিং টেবিলের কাছে এসে হাটু ভেঙ্গে পড়ে গেলেন। টেবিলের কোনায় মাথা লেগে মাথার বেশ খানিকটা কেটে গেলো। আম্মু যদিও উঠে বসে, আমার কিছু হয় নি, আমার কিছু হয় নি বলে দাঁড়ানোর চেষ্টা করতে লাগলেন কিন্তু অন্যেরা তার কথা শুনলো না। তাকে ধরে একরকম জোর করে হাসপাতালে নিয়ে গেলো। মাথায় ব্যথা পেয়েছেন বলে মাথার এক্সরে করে দেখতে পেলো মাথার ভেতরে একটা বড় টিউমার।
এর পরে সবকিছু কেমন যেন দ্রুত ঘটতে লাগলো। টিউমারটি মোটেও নিরীহ টিউমার না। এটাকে অপারেশন করতে হবে, অপারেশন করলেই যে আম্মু ভাল হয়ে যাবেন কোন ডাক্তার সেটাও দাবি করল না। আম্মু হাসপাতালে আছেন, প্রতিদিন বিকেলে ভাইয়া আর আপুর কাছে আম্মুর খবর শুনতে পাই।
যে সব বিষয়ে আম্মু বিচলিত হন সেগুলো না করার জন্যে ডাক্তারের কড়া নির্দেশ তাই আমার হাসপাতালে যাবার কোন প্রশ্নই আসে না। আমি তাই হাসপাতালে যেতে পারি না, আপু কিংবা ভাইয়া বাসায় এলে তাদের কাছে আম্মুর খবর নিই। খুব দ্রুত আম্মুর অবস্থা খুব খারাপ হয়ে যেতে লাগলো, আমাকে কেউ সেটা বলে দেয় নি কিন্তু আমি জানি আম্মুর মাথায় ভয়ংকর একটা অপারেশন হবে। শুধু অপারেশন হলে হবে না। তারপর কোন একটা অলৌকিক ঘটনা ঘটতে হবে। শুধুমাত্র তাহলেই আম্মুকে বাঁচানো সম্ভব।
আম্মু বাসায় নেই বলে আমাকে স্টোররুমে বসে থাকতে হয় না। আমি মাঝে মাঝে বাসার ভেতরে হাঁটাহাঁটি করি। অনেক দিন পর আমি আম্মুর ঘরে গিয়েছিলাম। ড্রেসিং টেবিলের উপর তার পাউডার, লিপস্টিক পারফিউম সাজানো। চিরুনিতে আম্মুর দুই একটা চুল লেগে আছে। ওয়ারড্রোবের ভেতরে আম্মুর শাড়ি ব্লাউজ। বিছানায় গায়ে দেয়ার কম্বল ভাজ করে রাখা আছে, শুধু আম্মু নেই। দেওয়ালে আব্বু আর আম্মুর ছবি, বিয়ের পরপর তোলা, দুজনকেই দেখাচ্ছে খুব কম বয়সী, দুজনে এমনভাবে হাসছেন যে মনে হয় একটু খেয়াল করলে হাসির শব্দ শোনা যাবে।
বসার ঘরে বসে একদিন টেলিভিশন অন করেছি, কতোদিন টেলিভিশন দেখি না বলে জানি না আজকাল টেলিভিশনে কতো রকম নতুন নতুন চ্যানেল বের হয়েছে। কিছু কিছু খুব মজার আর কিছু কিছু এতো উদ্ভট যে মানুষজন কেমন করে দেখে সেটাই আমি চিন্তা করে পাই না। টেলিভিশন না দেখে না দেখে আমার টেলিভিশন দেখার অভ্যাস চলে গেছে তাই কিছুক্ষণ দেখার পরই আমার কেমন জানি বিরক্তি লাগতে থাকে। আমি টেলিভিশন বন্ধ করে দিয়ে উঠে আসি। বাইরের ঘরে শেলফে অনেক বই। আমি বইগুলো উল্টেপাল্টে দেখি কিন্তু মনের ভেতরে এক ধরনের অস্থিরতা তাই কোন কিছু আর পড়তে ইচ্ছে করে না।
আম্মুর মাথার অপারেশন হলো দুই সপ্তাহ পরে। তাকে বিদেশে নেয়া হবে কী না সেটা নিয়েও একটু আলোচনা হয়েছিল কিন্তু শেষ পর্যন্ত মামা খালারা আপু আর ভাইয়ার সাথে কথা বলে এখানেই অপারেশন করবেন বলে ঠিক করলেন। যেদিন অপারেশন করা হবে সেদিন সকাল থেকে আমি হাসপাতালের বারান্দায় দাড়িয়ে রইলাম। যখন আম্মুকে অপারেশন থিয়েটারে নিয়ে যায় তখন আপু আর ভাইয়া আম্মুর কাছে গিয়ে তার হাত ধরে রইলো। আমি দূরে একটা দরজার আড়ালে দাঁড়িয়ে রইলাম যেন আমাকে দেখতে না পান। হঠাৎ করে দেখে ফেললে কিছু একটা হয়ে যেতে পারে।
অপারেশনটি শেষ হতে ছয় ঘণ্টা সময় নিলো, যারা অপারেশন করেন তারা টানা ছয় ঘণ্টা বিশ্রাম না করে কীভাবে দাঁড়িয়ে থাকেন কে জানে। অপারেশন। থিয়েটার থেকে বের করে আম্মুকে একটা ঘরে নিয়ে রাখা হলো। আম্মুর জ্ঞান নেই বলে আপু আর ভাইয়ার সাথে আমিও দেখতে গেলাম। মাথার মাঝে ব্যান্ডেজ, নাক এবং মুখ থেকে প্ল্যাস্টিকের নল বের হয়ে আসছে। চোখ বন্ধ এবং মুখ অল্প খোলা, নিঃশ্বাসের সাথে সাথে এক ধরনের শব্দ হচ্ছে, কেমন যেন অস্বস্তিকর একটি শব্দ, শুনলে বুকের ভেতর কেঁপে ওঠে। শরীরের নানা জায়গা থেকে নানারকম তার বের হয়ে এসেছে, চারপাশে অনেক রকম যন্ত্রপাতি, সেগুলোতে অনেক রকম আলো, অনেক রকম শব্দ। আম্মুকে দেখে আমার কাছে একজন অচেনা মানুষ বলে মনে হতে লাগলো। আমাদের সেখানে বেশিক্ষণ থাকতে দিলো না, একটু পরেই একজন নার্স এসে আমাদের বের করে নিয়ে এলো।
আম্মুর জ্ঞান ফিরবে কী না সেটা নিয়ে সবার ভেতরে সন্দেহ ছিল, কিন্তু সবাইকে অবাক করে দিয়ে আম্মুর জ্ঞান ফিরে এলো। আপু আর ভাইয়া যখন আম্মুর সাথে কথা বলে ফিরে এলো আমি জিজ্ঞেস করলাম, আম্মু কেমন আছেন?
আপু নিঃশ্বাস ফেলে বলল, আগের মতোই।
কথা বলেছেন আম্মু?
হ্যাঁ। একটু বলেছেন।
কী বলেছেন আম্মু?
আপু হাত নেড়ে উড়িয়ে দেবার মতো করে বলল, এই তো এটা সেটা।
আমি অনেক আশা নিয়ে জিজ্ঞেস করলাম, আমার কথা কিছু বলেছেন আম্মু?
আপু আমার দিকে অবাক হয়ে তাকালো, বলল, না। আম্মু তোর কথা কিছু জিজ্ঞেস করে নাই।
আমি একটু অপ্রস্তুত হয়ে সরে এলাম। আমি একেবারে গোপনে একটা ছেলেমানুষী আশা করে বসেছিলাম। আমি ভেবেছিলাম আম্মুর মাথায় সেই ভয়ংকর টিউমারটির জন্যে আম্মু আমাকে সহ্য করতে পারেন না। সেই টিউমারটি এখন কেটে ফেলে দেয়া হয়েছে এখন হয়তো আম্মু আবার আগের মতো আমাকে ভালবাসবেন! আপুর কথা শুনে বুঝতে পারলাম সেটি সত্যি নয়। ঠিক কেন জানি না আমার বুকটা ভেঙ্গে গেলো অন্য রকম একটা কষ্টে।
ধীরে ধীর আম্মুর অবস্থা আরো খারাপ হলো। আমি দেখতে পারবো না জেনেও প্রত্যেক দিন এসে ঘরের বইরে বসে থাকতাম। ভাইয়া আর আপু ভেতরে গিয়ে আম্মুর সাথে একটু কথা বলে বের হয়ে আসতো, আমি তাদের কাছে জানতে চাইতাম আম্মু কেমন আছেন। তারা পরিষ্কার করে কিছু বলতে পারতো না, দায়সারা কিছু একটা বলতো। আমি অপেক্ষা করতাম কখন আম্মু ঘুমাবেন তখন দূর থেকে তাকে গিয়ে দেখে আসতাম, শুধু ভয় করতো হঠাৎ যদি ঘুম ভেঙ্গে আমাকে দেখে রেগে যান তখন কী হবে? তাকে একবার হাত দিয়ে ছোঁয়ার জন্যে আমার সমস্ত শরীর আকুলি বিকুলি করতো। শুধু মনে হতো একবার যদি আম্মুর বুকের ওপর মাথা রেখে আম্মুর সাথে একটা কথা বলতে পারতাম! সাধারণ একটা কথা। সহজ একটা কথা!
ধীরে ধীরে সবাই বুঝতে পারলো আম্মু আসলে বাঁচবেন না। আম্মু বেশিরভাগ সময় জাগা এবং ঘুমের মাঝামাঝি একটা জায়গায় থাকেন। আজকাল মাঝে মাঝে আপু আর ভাইয়াকেও নাকী চিনতে পারেন না। সরাসরি জিজ্ঞেস করতে পারি না, তাই ঘুরিয়ে ফিরিয়ে জিজ্ঞেস করে জানতে চাই আম্মু আমার কথা কিছু বলেছেন কী না। কিন্তু কখনোই বলেন না। আমি যে আছি সে কথাটাই যেন ভুলে গেছেন। আর কয়দিন পর আম্মু আর কাউকেই চিনবেন না। তখন কী হবে? আম্মুর জীবন থেকে আমি একেবারেই হারিয়ে যাব?
খুব মন খারাপ করে একদিন আমি হাসপাতালের বারান্দায় দাঁড়িয়ে আছি হঠাৎ ডাক্তারদের সাদা গাউন পরা একজন ভদ্রমহিলা আমার সামনে দাঁড়িয়ে পড়লেন। আমার দিকে তাকিয়ে বললেন, তোমাকে আমি কোথায় দেখেছি?
আমি ইতস্তত করে বললাম, মনে হয় এইখানে। আমি প্রত্যেক দিন এখানে আসি।
উঁহু, এইখানে না। আমি তো এইখানে আগে আসি নাই। ডাক্তার ভদ্রমহিলা কিছুক্ষণ আমার দিকে তীক্ষ্ণচোখে তাকিয়ে থাকলেন। হঠাৎ তার চোখ মুখ উজ্জ্বল হয়ে উঠলো, বললেন, মনে পড়েছে! তুমি চ্যাম্পিয়নদের চ্যাম্পিয়ন! গ্রেট ম্যাথমেটিশিয়ান!
আমি কী বলব বুঝতে না পেরে তার দিকে তাকিয়ে রইলাম। ভদ্রমহিলা মাথা নেড়ে বললেন, আমি আমার মেয়েকে সেই কম্পিটিশনে নিয়ে গিয়েছিলাম। আমার মেয়ে তোমার অটোগ্রাফ নিয়েছিল।
আমি কী বলব বুঝতে না পেরে বলল, ও।
তুমি এখানে কেন?
আমার আম্মুর মাথায় অপারেশন হয়েছে।
কতো নম্বর বেড।
সতেরো।
ভদ্রমহিলা আর কিছু না বলে ভিতরে ঢুকে গেলেন।
আমি একা একা বাইরে বসে আছি তখন দেখতে পেলাম সেই ডাক্তার ভদ্রমহিলা আবার বের হয়ে এসেছেন। আমাকে দেখে আবার আমার কাছে এগিয়ে এসে দাঁড়িয়ে বললেন, তুমি কী তোমার মায়ের সাথে কথা বলতে চাও?
আমি তাড়াতাড়ি মাথা নাড়লাম, বললাম, না-না।
ডাক্তার ভদ্রমহিলা অবাক হয়ে বললেন, কেন না?
আমি কী বলব বুঝতে না পেরে চুপ করে দাঁড়িয়ে রইলাম। ডাক্তার ভদ্রমহিলা বললেন, এসো ভেতরে এসো। একটু থেমে নরম গলায় বললেন, তোমার আম্মু এই সময়টাতে নিশ্চয়ই তার ছেলেমেয়েকে দেখতে চাইবেন।
আমি আস্তে আস্তে বললাম, আমার আম্মুর সামনে যাওয়া নিষেধ। আমাকে দেখলেই আম্মু রেগে যান।
ডাক্তার ভদ্রমহিলা কিছুক্ষণ অবাক হয়ে আমার দিকে তাকিয়ে থেকে একটা ছোট নিঃশ্বাস ফেলে বললেন, তোমার আম্মুর আর রেগে ওঠার ক্ষমতাটুকু নেই খোকা! ভদ্রমহিলা আমার হাত ধরে বললেন, এসো আমার সাথে।
ভেতরে পাশাপাশি অনেকগুলো বেড়। আম্মুর বেডটা এক কোনায়, ডাক্তার ভদ্রমহিলা আমাকে আম্মুর বেডের কাছে নিয়ে গেলেন। আম্মু চোখ বন্ধ করে শুয়ে ছিলেন পায়ের শব্দ শুনে চোখ খুলে তাকালেন। ডাক্তার ভদ্রমহিলা আম্মুকে বললেন, আপনার ছেলে আপনাকে দেখতে এসেছে। তারপর আমার পিঠে হাত দিয়ে বললেন, তুমি তোমার আম্মুর সাথে কথা বলো। আমি আমার
পেশেন্টকে একটু দেখে আসি।
আম্মু কিছু না বলে আমার দিকে তাকালেন। আমি ও আম্মুর দিকে তাকালাম। আব্বু মারা যাবার পর আমি যতবার আম্মুর চোখে দিকে তাকিয়েছি ততবার আম্মুর চোখ ধ্বক করে জ্বলে উঠেছে, এই প্রথমবার আম্মুর চোখ ধ্বক করে জ্বলে উঠল না। আম্মু স্থির চোখে আমার দিকে তাকিয়ে রইলেন। খুব ধীরে ধীরে আম্মুর চোখ দুটো পানিতে ভরে উঠলো। আম্মুর ঠোঁট দুটো হঠাৎ নড়ে উঠলো, কিছু একটা বলার চেষ্টা করছেন। আমি আম্মুর কাছাকাছি এগিয়ে গেলাম, শুনলাম আম্মু আমাকে ডাকলেন, তপু।
আমি বললাম, কী আম্মু?
আম্মু ফিসফিস করে বললেন, তুই একটু সামনে দাঁড়া। তোকে দেখি।
আমি আম্মুর সামনে দাঁড়ালাম। আম্মু অনেকক্ষণ আমার দিকে তাকিয়ে রইলেন তারপর ফিসফিস করে বললেন, আমি তোর ওপর অনেক অত্যাচার করেছি। তাই না?
আমি মাথা নাড়লাম, বললাম, না আম্মু করো নি।
আম্মু বললেন, করেছি। আমি জানি। আম্মু কেমন জানি ক্লান্ত হয়ে গেলেন। মনে হলো কয়েকবার নিঃশ্বাস নিয়ে একটু শক্তি সঞ্চয় করলেন, তারপর বললেন, তোর আব্বু মারা যাবার পর আমার যে কী হয়ে গেলো আমি জানি না। আমি তোকে সহ্য করতে পারতাম না তপু।
আমি আম্মুর আরেকটু কাছে এগিয়ে গেলাম। ভয়ে ভয়ে বললাম, আমি তোমার হাতটা একটু ধরি আম্মু?
ধরবি? ধর।
আমি আস্তে আস্তে আমার আম্মুর হাতটি ধরলাম, আহা! কী শুকনো আর ঠাণ্ডা হাত। হাতটা ধরেই আমি ঝরঝর করে কেঁদে ফেললাম। আম্মু স্থির চোখে আমার দিকে তাকিয়ে রইলেন, ফিসফিস করে বললেন, আমি তোকে অনেক কষ্ট দিয়েছি তপু। অনেক কষ্ট।
না আম্মু দেও নাই।
দিয়েছি।
আমি আম্মুর হাতটা শক্ত করে ধরে রেখে বললাম, আমি যখন ছোট ছিলাম তখন তুমি আমাকে কতো আদর করতে মনে আছে?
আম্মু মাথা নাড়লেন। তার মুখে হঠাৎ এক ধরনের হাসি ফুটে উঠল। আহা! কতোদিন পর আমার আম্মু আমার দিকে তাকিয়ে হাসলেন। আমি ফিসফিস। করে বললাম, আমার শুধু সেই আদরের কথা মনে আছে। আর কিছু মনে নাই আম্মু।
আম্মু কিছুক্ষণ আমার দিকে তাকিয়ে থেকে বললেন, সত্যি?
সত্যি আম্মু।
আম্মু আমাকে তার দুর্বল হাত দিয়ে টানলেন, বললেন, আয় বাবা। আমার আরেকটু কাছে আয়।
আমি আম্মুর আরেকটু কাছে গেলাম। আম্মু আমাকে তার বুকের মাঝে টেনে নিলেন।
আহা! কতো দিন, কতো রাত, কতো যুগ থেকে আমি এই মুহূর্তটার জন্যে অপেক্ষা করেছিলাম! আমি দুই হাত দিয়ে আম্মুকে শক্ত করে ধরে রাখলাম। আমার শুধু মনে হতে লাগলো ছেড়ে দিলেই বুঝি আম্মু চলে যাবেন। খোদা! হেই খোদা–আমার আম্মুকে তুমি আমার কাছ থেকে নিয়ে যেয়ো না। তোমার দোহাই লাগে খোদা!
কিন্তু খোদা আমার কথা শুনলেন না। আমার আম্মু আমাকে বুকে জড়িয়ে ধরে রেখে মারা গেলেন।
বাইরে প্রিয়াংকা মৌটুসি শিউলী আরও কয়েকজন দাঁড়িয়ে ছিল। আমাকে বের হতে দেখে তারা এগিয়ে এলো। প্রিয়াংকা চোখের পানি মুছে নরম গলায় বলল, তপু।
আমি প্রিয়াংকার দিকে তাকিয়ে একটু হাসার চেষ্টা করলাম। মা মারা গেলে একজন হাসে কেমন করে সেটা কেউ বুঝতে পারল না। আমি জানি তারা বুঝতে পারবে না। মা মারা গেছেন বলে তো আমি হাসছিলাম না। অনেক দিন পর শেষ পর্যন্ত আমি আমার মায়ের কাছে ফিরে গিয়েছিলাম বলে হাসছিলাম।
কেউ সেটা বুঝতে পারে নি। শুধু প্রিয়াংকা বুঝতে পেরেছিল। আমি দেখলাম শুধু সে আমার দিকে তাকিয়ে একটু হাসলো।
চোখে পানি আর ঠোঁটের কোণায় একটু হাসি–এটি কী বিচিত্র একটি দৃশ্য!   
ঋতুবৈচিত্র্যের দেশ বাংলাদেশ। গ্রীষ্ম, বর্ষা, শরৎ, হেমন্ত, শীত ও বসন্ত এ ষড়ঋতু বাংলায় বয়ে আনে রকমারি রূপ। ঋতু আসে, ঋতু যায় প্রকৃতি সাজে নানারঙে নানা সাজে। বাংলাদেশে শীতকাল: 
পৌষ ও মাঘ এ দু মাস শীতকাল । এ ঋতু অনেকেরই প্রিয় ঋতু। এ ঋতুর তুলনা হয় না। শীতকালে আমাদের দেশে বৃষ্টিপাত হয় না বললেই চলে। ফলে পথঘাটে স্বচ্ছন্দে হাঁটা-চলার আনন্দ পাওয়া যায়। শীতকালে প্রচুর পরিমাণে শাকসবজি পাওয়া যায়। এছাড়া শীতকালে এদেশের মানুষ পিঠাপুলি খেতে ভালােবাসে। শীতের সকালে খেজুর রসের কথা মনে হলে কার না ইচ্ছে করে শীতকালে ফিরে যেতে কবি সুফিয়া কামাল তাই শীতকে স্মরণ করেছেন এভাবে-
‘পৌষ পার্বণে পিঠা খেতে বসে খুশিতে বিষম খেয়ে
আরও উল্লাস বাড়িয়াছে মনে মায়ের বকুনি পেয়ে।
কুলের কাঁটার আঘাত সহিয়া, কাঁচা-পাকা কুল খেয়ে, অমৃতের স্বাদ যেন লভিয়াছি গাঁয়ের দুলালী মেয়ে।
শীতের সকাল যেকোনাে সকালের চেয়ে ব্যতিক্রম। গাছের পত্রপল্লবের কোনাে ফাক দিয়ে সকালের সােনা রােদ এসে স্পর্শ করে আমাদের বারান্দা আর উঠোন। শীতের সকালে ঈষদুষ্ণ রােদে বসে শীতের পিঠাপুলিতে সকালের নাশতা করতে সবারই ইচ্ছে হয়। গায়ে চাদর জড়িয়ে মেঠো পথে হাঁটতে গেলেই শিশির ভেজা ঘাস পায়ের গােড়ালি ভিজিয়ে দেয়। শিমুল ফুলের লাল পাপড়ির আড়ালে বসে দোয়েল, কোয়েল, ময়না, টিয়ে কিচিরমিচির শব্দ তুলে নেচে ওঠে কলতানে। সূর্যোদয়ের সময় পাখিরা গান গেয়ে গেয়ে শীতের সকালকে স্বাগত জানায়। সমস্ত আয়ােজনটা তখন হয়ে ওঠে প্রাকৃতিক। সামনে চোখ বাড়ালেই ফসলহীন শূন্য মাঠ, পাতাঝরা শূন্য গাছ দেখে তখন মনে হয় প্রকৃতি যেন অভিমান করে ছুড়ে ফেলেছে তার পুরাতন সাজ । কবি কণ্ঠে ধ্বনিত হয়—
‘শীতের হাওয়ার লাগল নাচন আমলকির এই ডালে ডালে। পাতাগুলি শিরশিরিয়ে ঝরিয়ে দিল তালে তালে।
গাঁদা, ডালিয়া, চন্দ্রমল্লিকা আর সূর্যমুখীর গায়ে কাঁচা রােদের কোমল স্পর্শে যে ঝকঝকে সুন্দরের  বিচ্ছুরণ ঘটে তা সত্যিই শীতের সকাল ছাড়া অন্য কোনাে সময়ে অবলােকন অসম্ভব।
গ্রামের অধিকাংশ মানুষ পেশাগত দিক থেকে কৃষির সাথে জড়িত। তাই শীতের সকালেও তাদের শীতের আরাম ও আনন্দকে উপভােগ করার সময় থাকে না শীতের কুয়াশা ভেদ করে লাঙল নিয়ে তারা হােটে ফসলের মাঠে। শীতকাল ইরি ধান রােপণের প্রধান সময়। এ সময়ে কৃষকের বসে থাকলে চলে না। অন্যদিকে, কৃষাণী বধূরাও সবজি ক্ষেতে শুরু করে পরিচর্যা, আবার কেউ তােলে শাকসবজি। শীতের কনকনে ঠান্ডা বার্ধক্য, পীড়িতদের খানিকটা বেশিই চেপে ধরে। তাই ভাের হলেই খড়কুটোর আগুন জ্বালিয়ে তারা উষ্ণ করে নেয় তাদের শরীর। এ সময় শিশুরাও এসে যােগ দেয়। আগুন পােহানাের কাজে। আর মাঝে মধ্যে চলতে থাকে রসপূর্ণ গল্পকথা। ওদিকে পিঠা বানানাের ধুম পড়ে যায় রান্নাঘরে।গরম গরম পিঠা আর মিঠে রােদ সব মিলিয়ে যেন অভূতপূর্ব আনন্দের আয়ােজন।
নগরজীবনে সাধারণত শীতকে উপভােগ করার সুযােগ কম। নগরের উঁচু তলার মানুষেরা গরম কম্বল জড়িয়ে ঘুমিয়ে কাটায় শীতের প্রভাত। ফলে তাদের পক্ষে সকালের কুয়াশাচ্ছন্ন সুন্দর রূপ অবলােকন সম্ভব হয় না। অন্যদিকে, চাকরিজীবী ও নিম্নবিত্ত মানুষ অফিসে আর কাজে বেরিয়ে পড়ে নগরের পথে পথে । কুয়াশা ভেদ করে ছুটে চলে তারা নিজ নিজ গন্তব্যে। জীবনের ব্যস্ততা চোখে পড়ে নিয়ত । গাড়িগুলাে দিনের বেলাতেও হেডলাইট জ্বালিয়ে ছুটে চলে অবিরাম। এখানে শিশিরে পা ভেজে না, পিঠার গন্ধে বাতাস ব্যতিক্রম হয়ে ওঠে না। দরিদ্র এ দেশে শীত বস্তিবাসীর জন্যে নিয়ে আসে দুর্ভোগ। নগরে ভাসমান মানুষ হয় শীতের নির্মম শিকার। বাস্তুহীন শিশু-বৃদ্ধ-বৃদ্ধা ফুটপাতে, রেলস্টেশনে গরম কাপড় ছাড়াই প্রচণ্ড শীতের সাথে লড়াই করে।
শীতকাল বাংলাদেশের জন্যে বিশেষ একটি আকর্ষণের সুযােগও সৃষ্টি করে দেয়। শীতকালে বৃষ্টিপাত থাকে না বলে প্রাকৃতিক পরিবেশ থাকে স্বাভাবিক। শীত তাই অবকাশের ঋতু, বেড়ানাের ঋতু। এ সময় সাগর থাকে শান্ত। তাই ভ্রমণপিপাসু পর্যটক যান কক্সবাজার সমুদ্র দর্শনের ব্যাকুল বাসনা মানুষকে অস্থির করে তােলে। তাই শীতকালকেই বেছে নেন তারা সমুদ্রবিলাসের সময় হিসেবে। সমুদ্রসৈকতে দাঁড়িয়ে শীতের সূর্যাস্ত দেখার অনুভূতিটাই আলাদা। পৃথিবীতে যেন কোনাে ঐশ্বরিক সৌন্দর্য এসে ধরা দেয় তখন। তাই সমুদ্রদশী মানুষের কাছে শীতের আবেদন বড়ই রোমাঞ্চকর।
বাংলাদেশের শীতকাল আনন্দ ও অবকাশের এক বিশেষ ঋতু। শীত বয়ে আনে ডালিয়া, গাঁদা আর চন্দ্রমল্লিকার ঘ্রাণ। কুয়াশাঘেরা প্রকৃতি তুলে ধরে শিশিরের সৌন্দর্য। রসনাবিলাসী বাঙালি শীতেই লাভ করে পিঠাপুলির তৃপ্তি । আর ভ্রমণবিলাসী মানুষ পায় ভ্রমণের আনন্দ কবির ভাষায় বলা যায়-
‘ঘন শিশির মাখা মেঠো ঘাসের পথ ধরে। হাজার বছর ধরে শীত কন্যা নাইয়রির বেশে আসে এ দেশে, আসবে, গ্রাম-বাংলার জনপদে।’
বঙ্গাব্দের শুরু হয় বৈশাখ থেকে। এই মাস থেকে দুটি করে মাস নিয়ে এক একটি ঋতুকে মান্য করা হয়। সাধারণ কথ্য ভাষায় একে কাল বলা হয়। যেমন বর্ষাকাল। এই নিয়মে ছয়টি ঋতু তৈরি হয়। এগুলো হলো–
গ্রীষ্ম: বৈশাখ ও জ্যৈষ্ঠ।
এই ঋতুতে সূর্যের প্রখর আলো ও তাপে প্রকৃতি উৎতপ্ত হয়ে উঠে। সাধারণ মার্চের শেষ দিক থেকে গ্রীষ্মকাল আরম্ভ হয়ে মে মাস পর্যন্ত বহাল থাকে। এই সময় অধিকাংশ অগভীর জলাশয় শুকিয়ে যায়। বর্তমানে অধিকাংশ বাংলাদেশের বড় বড় নদীতেও বিশাল বিশাল জেগে উঠে। তীব্র তাপে স্থলাঞ্চলের মাটি ফেটে যায়।
কালবৈশাখী নামক ঘূর্ণিঝড় বাংলাদেশের স্থলভাগের বিভিন্ন  স্থানে হয়। এই ঋতুর প্রধান ফল- আম, জাম, কাঁঠাল ও লিচু।
বর্ষা: আষাঢ় ও শ্রাবণ।
আষাঢ় তথা জুন মাসে সাধারণত মৌসুমী বায়ুর প্রকোপে বৃষ্টিপাত আরম্ভ হয়। তখন উষ্ণতা অনেক কমে যায়, কিন্তু বাতাসে আর্দ্রতা বেড়ে যায়। বর্ষাকাল জুন মাসে আরম্ভ হয়ে সেপ্টেম্বর মাস পর্যন্ত স্থায়ী হয়। বর্ষায় এদেশে বৃষ্টিপাত হয় প্রচুর। বাংলাদেশে বাৎসরিক বৃষ্টিপাতের পরিমাণ ১৫০০ মি.মি. থেকে ৪০০০ মি. মি. পর্যন্ত। সাধারণত দেশের উত্তর-পূর্বাঞ্চলেই বৃষ্টিপাতের পরিমাণ সর্বাধিক। খুব দ্রুত খালবিল ভরে উঠে। এই সময় বাংলাদেশের নিম্নাঞ্চলগুলো বন্যায় ভেসে যায়। অনেক নদীতে ভাঙ্গন শুরু হয়। ফলে কোনো কোনো অঞ্চলের মানুষ প্রকৃতির কাছে অসহায় হয়ে পড়ে। অনেক অঞ্চলে চলাচলের একমাত্র বাহন হিসেবে ব্যবহৃত হয় নৌকা বা ভেলা। এই সময় বাংলাদেশের সবুজ গাছ-পালায় ছেয়ে যায়। এই সময়ের উল্লেখযোগ্য ফুল কদম, কেয়া, দোলনচাঁপা, নয়নতারা, বেলি।
শরৎ: ভাদ্র ও আশ্বিন
বর্ষার শেষে নদনদীতে জলপ্রবাহ কমে যায়। স্থায়ী জলাশয়গুলোতে পানি কমে যায়। এই সময়ের তাপামাত্রা গরম থাকলেও শীতল বায়ু প্রবাহের কারণে, গরম সহনীয় মাত্রায় থাকে। শরতের সাদা মেঘ, সাদা কাশের বন বাংলাদেশের প্রকৃতিকে মোহনীয় করে তোলে। এই কারণে শরৎকে অনেক সময় শুভ্র ঋতু বলা হয়।
মাঝরাতের দিকে রানুর ঘুম ভেঙ্গে গেল।
তার মনে হলো ছাদে কে যেন হাঁটছে। সাধারণ মানুষের হাঁটা নয়, পা টেনে টেনে হাঁটা। সে ভয়ার্ত গলায় ডাকল, ‘এই, এই।’ আনিসের ঘুম ভাঙল না। বাইরে টিপটিপ করে বৃষ্টি পড়ছে। অল্প-অল্প বাতাস। বাতাসে জামগাছের পাতায় অদ্ভুদ এক রকমের শব্দ উঠছে। রানু আবার ডাকল, ‘এই, একটু ওঠ না। এই।’
‘কী হয়েছে?’
‘কে যেন ছাদে হাঁটছে।’
‘কী যে বল! কে আবার ছাদে হাঁটবে? ঘুমাও তো।’
‘প্লীজ, একটু উঠে বস। আমার বড় ভয় লাগছে।’
আনিস উঠে বসল। প্রবল বর্ষণ শুরু হলো এই সময়। ঝমঝম করে বৃষ্টি। জানালার পর্দা বাতাসে পতপত করে উড়তে লাগল। রানু হঠাৎ দেখল, জানালার শিক ধরে খালিগায়ে একটি রোগামতো মানুষ দাঁড়িয়ে আছে। মানুষটির দুটি হাতই অসম্ভব লম্বা। রানু ফিসফিস করে বলল, ‘ওখানে কে?’
‘কোথায় কে?’
‘ঐ যে জানালায়।’
‘আহ কী যে ঝামেলা কর! নারকেল গাছের ছায়া পড়েছে।’
‘একটু বাতিটা জ্বালাও না।’
‘রানু তুমি ঘুমোও তো।’
আনিস শোবার উপক্রম করতেই ছাদে বেশ কয়েক বার থপাথপ শব্দ হলো। যেন কেউ-এক জন ছাদে লাফাচ্ছে।
রানু চমকে উঠে বলল, ‘কিসের শব্দ?’
‘বানর। এ জায়গায় বানর আছে। কালই তো দেখলে ছাদে লাফালাফি করছিল।
‘আমার বড় ভয় করছে। একটু উঠে গিয়ে বাতিটা জ্বালাও না। পায়ে পড়ি তোমার।’
আনিস বাতি জ্বালাল। ঘড়িতে বাজে দেড়টা। ছাদে আর কোনো শব্দ শোনা যাচ্ছে না। তবু রানুর ভয় কমল না।
সে কেঁপে-কেঁপে উঠতে লাগল।
আনিস বিরক্ত স্বরে বলল, ‘এরকম করছ কেন?’
‘কেন জানি অন্য রকম লাগছে আমার। একটা খুব খারাপ স্বপ্ন দেখেছি।’
‘কী স্বপ্ন?’
‘দেখলাম আমি যেন….
কথার মাঝখানে হঠাৎ রানু থেমে গেল। কে যেন হাসছে। ভারি গলায় হাসছে। রানু কাঁপা স্বরে বলল, ‘হাসির শব্দ শুনতে পাচ্ছ? কে যেন হাসছে।’
‘কে আবার হাসবে। বানরের শব্দ। কিংবা কেউ হয়তো জেগে উঠেছে দোতলায়।’
আনিস লক্ষ্য করল, রানু খুব ঘামছে। চোখ-মুখ রক্তশূণ্য। বালিশের নিচ থেকে সিগারেটের প্যাকেট বের করল। দেশলাই জ্বালাতে-জ্বালাতে বলল, ‘কী স্বপ্ন দেখেছিলে?’
‘দিনের বেলা বলব।’
‘কী যে সব কুসংস্কার তোমাদের! এখনো ভয় লাগছে?’
‘হ্যাঁ।
‘ভয়টা কিসের? চোর-ডাকাতের, না ভূতের?’
‘বুঝতে পারছি না।’
‘ঠিক আছে বাতি জ্বালানোই থাক। বাতি জ্বালিয়েই ঘুমাব আজকে। এখন বল দেখি কী স্বপ্ন দেখলে?’
‘দিনের বেলা বলব।’
‘আহ বল না! বললেই ভয় কেটে যাবে।’
রানু আনিসের বাঁ হাত শক্ত করে চেপে ধরল। থেমে-থেমে বলল, ‘দেখলাম, একটা ঘরে আমি শুয়ে আছি। একটা বেঁটে লোক এসে ঢুকল। তারপর দেখলাম, সে আমার শাড়ি টেনে খুলে ফেলার চেষ্টা করছে।’
আনিস শব্দ করে হাসল।
রানু বলল, ‘হাসছ কেন?’
‘হাসব না? এটা কি একটা ভয় পাওয়ার স্বপ্ন?’
‘তুমি তো সবটা শোনো নি।’
‘সবটা শুনতে হবে না। পরে কী হবে তা আমার জানা। তুমি যা দেখেছ তা হচ্ছে একটা সেক্সুয়াল ফ্যান্টাসি। যুবক-যুবতীরা এ রকম স্বপ্ন প্রায়ই দেখে।’
‘আমি দেখি না।’
‘তুমিও দেখ। মনে থাকে না তোমার।’
‘আমি স্বপ্ন খুব কম দেখি। যা দেখি তা সব সময় সত্যি হয়। তোমাকে তো বলেছি অনেক বার।’
আনিস চুপ করে রইল। রানু এই কথাটি প্রায়ই বলে। বিয়ের রাতে প্রথম বার বলেছিল। আনিস সেবারও হেসেছে। রানু অবাক হয়ে বলেছে, ‘আপনি আমার কথা বিশ্বাস করলেন না, না?’
‘নাহ।’
‘আমি আমি আপনার গা ছুঁয়ে বলছি, বিশ্বাস করুন আমার কথা।’
রানু এমনভাবে বলল, যেন আনিসের বিশ্বাসের উপর অনেক কিছু নির্ভর করছে। আনিস শেষ পর্যন্ত হাসি মুখে বলল, ‘ঠিক আছে বিশ্বাস করলাম, এখন দয়া করে আপনি-আপনি বলবে না।’ রানু ফিসফিস করে বলল, ‘আপনার সঙ্গে যে আমার বিয়ে হবে, সেটাও আমি জানতাম।’
‘এটাও স্বপ্নে দেখেছিলে?’
‘হুঁ। দেখলাম, একটি লোক খালিগায়ে দাঁড়িয়ে আছে। তার পেটের কাছে একটা মস্ত কাটা দাগ। লোকটিকে দেখেই আমার মনে হলো, এর সঙ্গে আমার বিয়ে হবে। আমি তাকে বললাম, কেটেছে কীভাবে? আপনি বললেন, ‘সাইকেল থেকে পড়ে গিয়ে ব্যথা পেয়েছিলাম।’
আনিস সে রাতে দীর্ঘক্ষণ কোনো কথা বলতে পারে নি। তার পেটে কেটা কাটা দাগ সত্যি-সত্যি আছে, এই মেয়েটির সেটি জানার কথা নয়। তবে সাইকেল থেকে পড়ে গিয়ে কাটে নি। জামগাছ থেকে পিছলে পড়ে কেটেছে। ব্যাপারটা কাকতালীয়, বলাই বাহুল্য। মাঝে-মাঝে এমন দুই-একটা জিনিস খুব মিলে যায়। তবুও কোথায় যেন একটা ক্ষীণ অস্বস্তি থাকে।
বাইরে বৃষ্টি খুব বাড়ছে। ঝড়টর হবে বোধহয়। শোঁ-শোঁ আওয়াজ হচ্ছে জানালায়। একটি কাঁচ ভাঙ্গা। প্রচুর পানি আসছে ভাঙ্গা জানালা দিয়ে, শীত-শীত করছে।
‘রানু চল ঘুমিয়ে পড়ি।’
‘সিগারেট শেষ হয়েছে?’
‘হ্যাঁ।’
বিছানায় ওঠামাত্র প্রবল শব্দে বিদ্যুৎ চমকাল। বাতি চলে গেল সঙ্গে-সঙ্গে। শুধু এ অঞ্চল নয়, সমস্ত ঢাকাই বোধ করি অন্ধকার হয়ে গেল। আনিস বলল, ‘ভয় লাগছে রানু?’
‘হ্যাঁ।
‘আচছা একটা হাসির গল্পটল্প কর। এতে ভয় কমে যায়। বল একটা গল্প।’
‘তুমি বল।’
আনিস দীর্ঘ সময় নিয়ে এক জন পাদ্রী ও তিনটি ইহুদি ও তিনটি মেয়ের গল্প বলল। গল্পের এক পর্যায়ে শ্রোতাকে জিজ্ঞেস করতে হয়–পাদ্রী তখন কী বলল?
এর উত্তরটি হচ্ছে পাঞ্চ লাইন, কিন্তু কিচ্ছু জিজ্ঞেস করল না রানু। সে কি শুনছে না? আনিস ডাকল, ‘এই রানু, এই!’ রানু কথা বলল না। বাতাসের ঝাপটায় সশব্দে জানালার একটি পাল্লা খুলে গেল। আনিস বন্ধ করার জন্য উঠে দাঁড়াতেই রানু তাকে জড়িয়ে ধরে কাঁপা গলায় বলল, ‘তুমি যেও না। খবরদার, যেও না!’
‘কী আশ্চর্য, কেন?’
‘একটা-কিছু জানালার ওপাশে দাঁড়িয়ে আছে।’
‘কী যে বল!’
‘প্লীজ, প্লীজ।’
রানু কেদে ফেলল। ফোঁপাতে-ফোঁপাতে বলল, ‘তুমি গন্ধ পাচ্ছ না?’
‘কীসের গন্ধ?’
‘কর্পূরের গন্ধের মতো গন্ধ।’
এটা কি মনের ভুল? সূক্ষ্ম একটা গন্ধ যেন পাওয়া যাচ্ছে ঘরে। ঝনঝন করে আরেকটা কাঁচ ভাঙল। রানু বলল, ‘ঐ জিনিসটা হাসছে। শুনতে পাচ্ছ না?’ বৃষ্টির শব্দ ছাড়া আনিস কিছু শুনতে পেল না।
‘তুমি বস তো। আমি হারিকেন জ্বালাচ্ছি।’
‘না তুমি আমাকে ধরে বসে থাক।’
আনিস অস্বস্তির সঙ্গে বলল, ‘তুমি ঐ জানালাটার দিকে আর তাকিও না তো!’ আনিস লক্ষ্য করল, রানু থরথর করে কাঁপছে, ওর গায়ের উত্তাপও বাড়ছে। রানুকে সাহস দেবার জন্যে সে বলল, ‘কোনো দোয়া-টোয়া পড়লে লাভ হবে? আয়াতুল কুর্সি জানি আমি। আয়াতুল কুর্সি পড়ব?’
রানু জবাব দিল না। তার চোখ বড়-বড় হয়ে উঠছে। মুখ দিয়ে ফেনা ভাঙছে নাকি? শ্বাস ফেলছে টেনে-টেনে।
‘এই রানু, এই।’
কোনোই সাড়া নেই। আনিস হ্যারিকেন জ্বালাল। রান্নাঘর থেকে খুটখুট শব্দ আসছে। ইঁদুর, এতে সন্দেহ নেই। তবু কেন জানি ভালো লাগছে না। আনিস বারান্দায় এসে ডাকল, ‘রহমান সাহেব, ও রহমান সাহেব।’ রহমান সাহেব বোধহয় জেগেই ছিলেন। সঙ্গে সঙ্গে বেরুলেন।
‘কী ব্যাপার?’
‘আমার স্ত্রী অসুস্থ হয়ে পড়েছে।’
‘কী হয়েছে?’
‘বুঝতে পারছি না।’
‘হাসপাতালে নিতে হবে নাকি?’
‘বুঝতে পারছি না।’
‘আপনি যান, আমি আসছি। এক্ষুণি আসছি।’
আনিস ঘরে ফিরে গেল। মনের ভুল, নিঃসন্দেহে মনের ভুল। আনিসের মনে হলো সে ঘরের ভেতর গিয়ে দাঁড়ানো মাত্র কেউ-এক জন যেন দরজার আড়ালে সরে পড়ল। রোগা, লম্বা একটি মানুষ। আনিস ডাকল, ‘রানু।’ রানু তৎক্ষণাৎ সাড়া দিল, ‘কি?’
ইলেকট্রিসিটি চলে এল তখনই। তার কিছুক্ষণের মধ্যেই রহমান সাহেব এসে উপস্থিত হলেন। উদ্বিগ্ন স্বরে বললেন, ‘এখন কেমন অবস্থা?’ রানু অবাক হয়ে বলল, ‘কিসের অবস্থা? কী হয়েছে?’
রহমান সাহেব অবাক হয়ে তাকালেন। আনিস বলল, ‘তোমার শরীর খারাপ করেছিল, তাই ওঁকে ডেকেছিলাম। এখন কেমন লাগছে?’
‘ভালো।’
রানু উঠে বসল। রহমান সাহেবের দিকে তাকিয়ে মৃদু স্বরে বলল, ‘এখন আমি ভালো।’
রহমান সাহেব তবু মিনিট দশেক বসলেন। আনিস বলল, ‘আপনি কি ছাদে দাপাদাপি শুনেছেন?’
‘সে তো রোজই শুনি। বাঁদরের উৎপাত।’
‘আমিও তাই ভাবছিলাম।’
‘খুব জ্বালাতন করে। দিনে-দুপুরে ঘর থেকে খাবারদাবার নিয়ে যায়।’
‘তাই নাকি?’
‘জ্বি। নতুন এসেছেন তো! কয়েক দিন যাক টের পাবেন। বাড়িঅলাকে বলেছিলাম গ্রিল দিতে। তা দেবে না। আপনার সঙ্গে দেখা হলে আপনিও বলবেন। সবাই মিলে চেপে ধরতে হবে।’
‘জ্বি, আমি বলব। আপনি কি চা খাবেন না কি এক কাপ?’
‘আরে না না! এই রাত আড়াইটার সময় চা খাব নাকি, কী যে বলেন! উঠি ভাই। কোনো অসুবিধা হলে ডাকবেন।’
ভদ্রলোক উঠে পড়লেন। রানু চাপা স্বরে বলল, ‘এই রাত-দুপুরে ভদ্রলোককে ডেকে আনলে কেন? কী মনে করলেন উনি!’
‘তুমি যা শুরু করেছিলে! ভয় পেয়েই ভদ্র লোককে ডাকলাম।’
‘কী করেছিলাম আমি?’
‘অনেক কান্ড করেছ। এখন তুমি কেমন, সেটা বল।’
‘ভালো।’
‘কী রকম ভালো?
‘বেশ ভালো।’
‘ভয় লাগছে না আর?’
‘নাহ।’
রানু বিছানা থেকে নেমে পড়ল। সে বেশ সহজ ও স্বাভাবিক। ভয়ের কোনো চিহ্নও নেই চোখে-মুখে। শাড়ি কোমরে জড়িয়ে ঘরের পানি সরাবার ব্যবসা করছে।
‘সকালে যা করার করবে। এখন এসব রাখ তো।’
‘ইস, কী অবস্থা হয়েছে দেখ না!’
‘হোক, এস তো এদিকে।’
রানু হাসি-হাসি মুখে এগিয়ে এল।
‘এখন আর তোমার ভয় লাগছে না?’
‘না।’
‘জানালার ওপাশে কে যেন দাঁড়িয়েছিল বলেছিলে?’
‘এখন কেউ নেই। আর থাকলেও কিছু যায় আসে না।’
আনিস দ্বিতীয় সিগারেটটা ধরাল। হালকা গলায় বলল, ‘এক কাপ চা করতে পারবে?’
‘চা, এত রাতে!’
‘এখন আর ঘুম আসবে না, কর দেখি এক কাপ।’
রানু চা বানাতে গেল। কিছুক্ষণের মধ্যেই পানি ফোটার শব্দ হলো। বাইরে বৃষ্টি হচ্ছে ঝমঝম করে। রানু একা-একা রান্নাঘরে। কে বলবে এই মেয়েটিই অল্প কিছুক্ষণ আগে ভয়ে অস্থির হয়ে গিয়েছিল! ছাদে আবার ঝুপঝুপ শব্দ হচ্ছে। এই বৃষ্টির মধ্যে বানর এসেছে নাকি? আনিস উঠে গিয়ে রান্না ঘরে উঁকি দিল। হালকা গলায় বলল, ছাদে বড় ধুপধাপ শব্দ হচ্ছে?’ রানু জবাব দিল না।
আনিস বলল, ‘এই বাড়িটা ছেড়ে দেব।’
‘সস্তায় এ রকম বাড়ি আর পাবে না।’
‘দেখি পাই কি না।’
‘চায়ে চিনি হয়েছে তোমার?’
‘হয়েছে। তুমি নিলে না?’
‘নাহ, রাত-দুপুরে চা খেলে আমার আর ঘুম হবে না।’
রানু হাই তুলল। আনিস বলল, ‘এখন বল তো তোমার স্বপ্ন-বৃত্তান্ত।’
‘কোন স্বপ্নের কথা?’
‘ঐ যে স্বপ্ন দেখলে! একটা বেঁটে লোক।’
‘কখন আবার এই স্বপ্ন দেখলাম? কী যে তুমি বল!’
আনিস আর কিছু বলল না। চা শেষ করে ঘুমুতে গেল। শীত-শীত করছিল। রানু পা গুটিয়ে বাচ্চা মেয়ের মতো শুয়েছে। একটি হাত দিয়ে জড়িয়ে রেখেছে আনিসকে। তার ভারি নিঃশ্বাস পড়ছে। ঘুমিয়ে পড়েছে বোধ হয়। জানালায় নারকেল গাছের ছায়া পড়েছে। মানুষের মতোই লাগছে ছায়াটাকে। বাতাসে গাছের পাতা নড়ছে। মনে হচ্ছে মানুষটি হাত নাড়ছে। ঘরের ভেতর মিষ্টি একটা গন্ধ। মিষ্টি, কিন্তু অচেনা।
আনিস রানুকে কাছে টেনে আনল। রানুর মুখে আলো এসে পড়েছে। কী যে মায়াবতী লাগছে! আনিস ছোট্ট করে নিঃশ্বাস ফেলল। ওদের বিয়ে হয়েছে মাত্র ছ’ মাস। আনিস এখনো অভ্যস্ত হয়ে ওঠেনি। প্রতি রাতেই রানুর মুখ তার কাছে অচেনা লাগে। অপরুপ রুপবতী একটি বালিকার মুখ, যাকে কখনো পুরোপুরি চেনা যায় না। আনিস ডাকল, ‘রানু, রানু।’ কোনো জবাব পাওয়া গেল না। গাঢ় ঘুমে আচ্ছন্ন রানু। আনিসের ঘুম এল না। শুয়ে-শুয়ে ঠিক করে ফেলল, রানুকে ভাল একজন সাইকিয়াট্রিস্ট্রের কাছে নিয়ে যেতে হবে। অফিসের কমলেন্দুবাবু এক ভদ্রলোকের কথা প্রায়ই বলেন, খুব নাকি গুণী লোক। মিসির সাহেব। দেখালে হয় একবার মিসির সাহেবকে।
রানু ঘুমের ঘোরে খিলখিল করে হেসে উঠল। অপ্রকৃতিস্থ মানুষের হাসি শুনতে ভাললাগে না, গা ছমছম করে।
ভদ্রলোকের বাড়ি খুঁজে বের করতে অনেক দেরি হলো। কাঁঠালবাগানের এক গলির ভেতর পুরোনো ধাঁচের বাড়ি। অনেকক্ষণ কড়া নাড়বার পর অসম্ভব রোগা এক ভদ্রলোক বেরিয়ে এলেন। বিরক্ত মুখে বললেন, ‘কাকে চান?’
‘মিসির সাহেবকে খুঁজছি।’
‘তাকে কী জন্যে দরকার?’
‘জ্বি, আছে একটা দরকার। আপনি কি মিসির সাহেব?’
‘হ্যাঁ। বলেন, দরকারটা বলেন।’
রাস্তায় দাড়িয়ে সমস্যার কথা বলতে হবে নাকি? আনিস অস্বস্তি বোধ করতে লাগল। কিন্তু ভদ্রলোকের ভাবভঙ্গি এ রকম যে, বাইরেই দাঁড় করিয়ে রাখবেন, ভেতরে ঢুকতে দেবেন না। আনিস বলল, ‘ভেতরে এসে বলি?’
‘ভেতরে আসবেন? ঠিক আছে আসুন।’
মিসির সাহেব যেন নিতান্ত অনিচ্ছায় দরজা থেকে সরে দাঁড়ালেন। ঘন অন্ধকার। তিন-চারটা বেতের চেয়ার ছাড়া আসবাব পত্র কিছু নেই।
‘বসুন আপনি।’
আনিস বসল। ভদ্রলোক বললেন, ‘আজ আমার শরীরটা ভালো না। আলসার আছে। ব্যাথা হচ্ছে এখন। তাড়াতাড়ি বলেন কি বলবেন।’
‘আমার স্ত্রীর একটা ব্যাপারে আপনার কাছে এসেছি। আপনার নাম শুনেই এসেছি।’
‘আমার নাম শুনে এসেছেন?’
‘জ্বি।
‘আমার এত নাম ডাক আছে, তা তো জানতাম না! স্পেসিফিক্যালি বলুন তো কার কাছে শুনেছেন?’
আনিস আমতা-আমতা করতে লাগল। ভদ্রলোক অসহিষ্ণু স্বরে বললেন, ‘বলুন, কে বলল?’
‘আমাদের অফিসের এক ভদ্রলোক। কমলেন্দুবাবু। আপনি নাকি তার বোনের চিকিৎসা করেছিলেন।’
‘ও আচ্ছা,চিনেছি, কমলেন্দু। শোনেন, আমি ডাক্তার না, জানেন তো?’
‘জ্বি স্যার, জানি।’
‘আচ্ছা আগে এক কাপ চা খান, তারপর কথা বলব। রুগীটি কে বললেন?’ আপনার স্ত্রী?’
‘জ্বি।
‘বয়স কত?’
‘ষোল-সতের।’
‘বলেন কী! আপনার বয়স তো মনে হয় চল্লিশের মতো, ঠিক না?’
আনিস শুকনো গলায় বলল, ‘আমার সাঁইত্রিশ।’
‘এমন অল্প বয়সি মেয়েকে বিয়ে করেছেন কেন?’
এটা আবার কেমন প্রশ্ন। আনিসের মনে হলো, কমলেন্দুবাবুর কথা শুনে এখানে আসাটা ঠিক হয় নি। ভদ্রলোকের নিজেরই মনে হয় মাথার ঠিক নেই। একজন অপরিচিত মানুষকে কেউ এ রকম কথা জিজ্ঞে করে?’
‘বলুন বলুন, এ রকম অল্পবয়েসী মেয়ে বিয়ে করলেন কেন?’
‘হয়ে গেছে আর কি।’
‘বলতে চান না বোঝা যাচ্ছে। ঠিক আছে, বলতে হবে না। চা‘র কথা বলে আসি। চা খেয়ে তারপর শুরু করব।
ভদ্রলোক আনিসকে বাইরে বসিয়ে ভেতরে চলে গেলেন। তারপর আর আসার নামগন্ধ নেই। আট-ন’ বছরের একটি বাচ্চা মেয়েমেয়ে এক কাপ দারুণ মিষ্টি সর-ভাসা চা দিয়ে চলে গেল। তারপর আর কোনো সাড়াশব্দ নেই। দেখতে-দেখতে সন্ধ্যা হয়ে যায় । আনিস বেশ কয়েকবার কাশল। দুই বার গলা উঁচিয়ে ডাকল, ‘বাসায় কেউ আছেন?’ কোনো সাড়া নেই। কী ঝামেলা!
কমলেন্দুবাবু অবশ্য বারবার বলে দিয়েছেন-এই লোকের কথাবার্তার ঠিকঠিকানা নেই। তবে লোকটা অসাধারণ। আনিসের কাছে অসাধারণ কিছু মনে হয় নি। তবে চোখের দৃষ্টি খুব তীক্ষ্ণ। এইটি অবশ্য প্রথমেই চোখে পড়ে। আর দ্বিতীয় যে জিনিসটি চোখে পড়ে, সেটি হচ্ছে তার আঙ্গুল। অস্বাভাবিক লম্বা-লম্বা তার সব ক‘টা আঙ্গুল।
‘এই যে, অকেক্ষণ বসিয়ে রাখলাম।’
‘না, ঠিক আছে।’
‘ঠিক থাকবে কেন? ঠিক না।’
লোকটি এই প্রথম বার হাসল। থেমে-থেমে বলল, ‘আলসার আছে তো, ব্যথায় কাহিল হয়ে শুয়েছিলাম। অমনি ঘুম এসে গেল।’
‘আমি তাহলে অন্য একদিন আসি?’
‘না, এসেছেন যখন বসুন। চা দিয়েছিল?’
‘জ্বি।’
‘বেশ, এখন বলুন কী বলবেন?’
আনিস চুপ করে রইল। এটা এমন একটা ব্যাপার, যা চট করে অপরিচিত কাউকে বলা যায় না। ভদ্রলোক শান্ত স্বরে বললেন, ‘আপনার স্ত্রীর মাথার ঠিক নেই, তাই তো?’
‘জ্বি-না স্যার, মাথা ঠিক আছে।’
‘পাগল নন?’
‘জ্বি-না।’
‘তাহলে আমার কাছে এসেছেন কেন?’
‘মাঝে-মাঝে সে অস্বাভাবিক আচরণ করে।’
‘কী রকম অস্বাভাবিক?’
‘ভয় পায়। মাঝে-মাঝেই এ রকম হয়।’
‘ভয় পায়? তার মানে কী? কিসের ভয়?’
‘ভূতের ভয়।’
‘ঠিক জানেন ভয়টা ভূতের?’
‘জ্বি-না, ঠিক জানি না। মনে হয় এ রকম।’
ভদ্রলোক একটি চুরুট ধরিয়ে খকখক করে কাশতে-কাশতে বললেন, ‘বর্মা থেকে আমার এক বন্ধু এনছে, অতি বাজে জিনিস।’ আনিস কিছু বলল না। তবে এই ভদ্র লোকের স্টাইলটি তার পছন্দ হলো। ভদ্রলোক অবলীলায় অন্য একটি প্রসঙ্গ টেনে এনেছেন। এবং এমনভাবে কথা বলছেন, যেন আগের কথাবার্তা তাঁর কিছুই মনে নেই।
‘এ রকম চুরুট চার-পাঁচটা খেলে যক্ষ্মা হয়ে যাবে। আপনাকে দেব একটা?’
‘জ্বি-না।’
‘ফেলে দিলে মায়া লাগে বলে খাই। খাওয়ার জিনিস না। অখাদ্য। তবে হাভানা চুরুটগুলি ভালো হয়। হাভানা চুরুট খেয়েছেন কখনো?’
‘জ্বি-না।
‘খুব ভালো। মাঝে-মাঝে আমার এক বন্ধু আমাকে দিয়ে যায়।’
ভদ্রলোক চুরুটে টান দিয়ে আবার ঘর কাঁপিয়ে কাশতে লাগলেন। কাশি থামতেই বললেন, ‘এখন আমি আপনাকে কয়েকটা প্রশ্ন করব। যথাযথ উত্তর দেবেন।
‘জ্বি আচ্ছা।’
‘প্রথম প্রশ্ন, আপনার স্ত্রী কি সুন্দরী?’
‘জ্বি।’
‘বেশ সুন্দরী?’
‘জ্বি।’
‘আপনার স্ত্রী কখন ভয় পান-রাতে না দিনে?’
‘সাধারণত রাতে। তবে একবার দুপুরে ভয় পেয়েছিল।’
‘ভয়টা কী রকম সেটা বলেন।’
‘মনে হয় কিছু-একটা দেখে।’
‘সব বার কি একই জিনিস দেখে না একেক বার একেক রকম?’
‘এটা আমি ঠিক বলতে পারছি না।’
‘এই সময় তিনি কি কোনো রকম গন্ধ পান?’
‘আমি ঠিক বলতে পারছি না।’
‘যখন সুস্থ হয়ে ওঠেন তখন কি তাঁর ভয়ের কথা মনে থাকে?’
‘বেশিরভাগ সময়ই থাকে না, তবে মাঝে-মাঝে থাকে।’
‘আপনার স্ত্রীর স্বাস’্য নিশ্চই খারাপ।’
‘জ্বি।
‘উনি প্রথম কখন ভয় পেয়েছিলেন, বলতে পারেন?’
‘জ্বি-না। তবে খুব ছোটবেলায়।
‘প্রথম ভয়ের ঘটনাটা আমাকে বলুন।’
‘আমি সেটা ঠিক জানি না।’
‘আপনি অনেক কিছুই জানেন না মনে হচ্ছে। আপনার স্ত্রীকে একদিন নিয়ে আসুন।’
আনিস কিছুক্ষণ চুপ করে থেকে বলল, ‘আমি তাকে আনতে চাই না।’
‘কেন চান না?’
‘সে খুব সেনসিটিভ। সে যদি টের পায় যে, তার অস্বাভাবিকতা নিয়ে আমি লোকজনের সাথেঘ আলাপ করছি, তাহলে খুব মন-খারাপ করবে।’
‘দেখুন ভাই, আপনার স্ত্রীর সঙ্গে কথা না-বলে কিছুই করা যাবে না। আপনার স্ত্রী অসুস্থ এবং আমার মনে হচ্ছে এই অসুখ দ্রুত বেড়ে যাবে। আপনি তাঁকে নিয়ে আসবেন।’
আনিস উঠে দাঁড়াল। ক্ষীণ স্বরে বলল, ‘আপনাকে কত দেব?’
ভদ্রলোক বিস্মিত হয়ে বললেন, ‘কমলেন্দবাবু কি আপনাকে বলেন নি আমি ফিস নিই না? এই কাজটি আমি শখের খাতিরে করি, বুঝতে পারছেন?’
‘জ্বি পারছি।’
‘তবে আপনি যদি ভালো গোলাপের চারা পান, তাহলে আমাকে দিতে পারেন। আমার গোলাপের খুব শখ। সব মিলিয়ে ত্রিশটি ডিফারেন্ট ভেরাইটির চারা আমার কাছে আছে। একটা আছে দারুন ইন্টারেস্টিং, ঘাসফুলের মতো ছোট সাইজের গোলাপ।’
‘তাই নাকি?’
‘জ্বি। ওরা বলে মাইক্রো রোজ। হল্যান্ডের গোলাপ। কড়া গন্ধ। দেখবেন?’
‘আরেক দিন দেখব। আজ দেরি হয়ে গেছে, আমার স্ত্রী একা থাকে।’
‘ও, তাই নাকি? শোনেন, একা তাকে রাখবেন না। কখনো যেন মেয়েটি একা না থাকে। এটা খুবই জরুরি।’
রাস্তায় নেমে আনিসের মন খারাপ হয়ে গেল। খামোকা সময় নষ্ট। লোকটি তেমন কিছুই জানে না। কমলেন্দুবাবু যে সব আধ্যাত্মিক শক্তিটক্তির কথা বলেছেন, সে সব মনে হয় নেহায়েতই গালগল্প। তবে লোকটির কথাবার্তা বেশ ফোর্সফুল। রানুকে বুঝিয়েসুঝিয়ে এক বার এনে দেখালে হয়। ক্ষতি তো কিছু নেই।
তাছাড়া ভদ্রলোক খুব সম্ভব ফ্যালনাও নন। ক্লিনিক্যাল সাইকিয়াট্রির টীচার। একেবারে কিছু না-জেনে তো কেউ মাষ্টারি করে না। কিছু নিশ্চই জানেন। মানুষের চেহারা দেখে কিছু অনুমান করাটাও ঠিক না।
আনিস অফিসে চলে গেলে রানুর খুব একলা লাগে। কিছুই করার থাকে না। গোছানো আলনা আবার নতুন করে গোছায়। বসার ঘরের বেতের সোফা ঝাড়ন দিয়ে ঝাড়ে। শোবার মেঝে ভেজা ন্যাকড়া দিয়ে মুছতে-মুছতে চকচকে করে ফেলে, তবু সময় কাটে না। এক সময় তেতলার বারান্দায় গিয়ে বসে। এ-বাড়ির ছোট বারান্দাটি তাঁর খুব পছন্দ। গ্রিল দেওয়া বারান্দাটি গোলাকার। এখানে বসে অনেক দূর পর্যন্ত দেখা যায়। সামনেই একটা মেয়েদের স্কুল। টিফিন টাইমে মেয়েগুলোর কান্ডকারখানা দেখতে এমন মজা লাগে! রানু প্রায় সারা দুপুর বারান্দাতেই বসে থাকে। একা-একা ঘরে বসে থাকতে ভারো লাগে না। কেমন যেন নিঃশ্বাস বন্ধ হয়ে আসে। একটু যেন ভয়ভয়ও লাগে।
অবশ্য যখন দুপুর গড়িয়ে বিকেল নামতে থাকে, তখন ভয়ভয় ভাবটা কমে যায়। বিকেলবেলা বাড়িঅলার মেয়ে ুদটি তাদের ভেতরের দিকের বাগানে বসে মজা করে চা খায়। চা খেতে-খেতে দুইজনেই খুব হাসাহাসি করে। একেক দিন ওদের বাবাও সঙ্গে বসেন, রানুর দেখতে বেশ লাগে।
ছোট মেয়েটির সঙ্গে রানুর কিছু দিন আগে আলাপ হয়েছিল। বেশ মেয়েটি! খুব স্মার্ট। দেখতেও সুন্দর। একদিন দুপুরে রানু বারান্দায় এসে বসেছে, মেয়েটি এসে উপস্থিত। মুখে চাপা হাসি। হাতে কী-একটা বই। এসেই বলল, ‘আপনাকে একটা কথা জিজ্ঞেস করতে এসেছি।’
আমি কী আর ম্যাডামের মতো বলতে পারব? প্রিয়াংকা গম্ভীর হয়ে বলল, বলেছেন যে পৃথিবীটা সুন্দর তার বৈচিত্র্যের জন্যে। তাই যেখানে বৈচিত্র্য বেশি সেখানে সৌন্দর্য বেশি। যেখানে কেউ হিন্দু কেউ মুসলমান কেউ বৌদ্ধ কেউ খ্রিস্টান এবং বাঙালি কেউ পাহাড়ি কেউ চাকমা কেউ সাঁওতাল এবং সবাই যখন মিলেমিশে থাকে আর একজন আরেকজনের বৈচিত্রটাকে উপভোগ করে সেটাই সবচেয়ে সুন্দর।
আমি বললাম, ও। প্রিয়াংকা একটা নিঃশ্বাস ফেলে বলল, আমি ঠিক করে বলতে পারলাম না তাই তুই বলছিস ও! যদি ম্যাডামের কথা শুনতি তাহলে তোর চোখ ভিজে আসত।
আমি আবার বললাম, ও।
প্রিয়াংকা এবারে তার মুখটা আমার কাছাকাছি এসে ষড়যন্ত্রীর মতো করে বলল, প্রিন্সিপাল ম্যাডাম কেন হিন্দু-মুসলমান নিয়ে কথা বলছেন, বল দেখি?
আমি বললাম, কেন?
তোর জন্যে! তুই যে রাজাকার স্যারের কথা বলে দিয়েছিলি মনে আছে? ক্লাসে হিন্দু ছেলেমেয়েদের পেটাতেন–
আমি বললাম, ও।
প্রিয়াংকা বিরক্ত হয়ে বলল, তোর হয়েছেটা কী? তোকে যেটাই বলি তুই। বলিস, ও!
আমি একটু লজ্জা পেলাম, বললাম, না মানে ইয়ে—
তুই কী অন্য কিছু ভাবছিস?
আমি আসলে অন্য কিছু ভাবছিলাম না, প্রিয়াংকা কী বলছে সেটাই খুব মন দিয়ে শুনছিলাম, কিন্তু আমার সমস্যা হলো মানুষের সাথে কতা না বলতে বলতে আমি আজকাল আর ঠিক করে কারো সাথে কথা বলতে পারি না। কেউ কিছু বললে তার উত্তরে ও তাই নাকী আচ্ছা এই রকম কথাবার্তা ছাড়া আর কিছু বলতে পারি না। কিন্তু প্রিয়াংকাকে সেটা বলতে আমার লজ্জা করল, তাই বললাম, হ্যাঁ আসলে একটা জিনিস ভাবছিলাম তো–
কী জিনিস?
মানে–ইয়ে একটা অঙ্ক।
অঙ্ক? প্রিয়াংকা চোখ কপালে তুলে বলল, কী রকম অঙ্ক?
ইয়ে একটা সমবাহু ত্রিভুজের তিন বাহুর মাঝখানে যদি আরো তিনটা ছোট সমবাহু ত্রিভুজ আঁকা যায়–আমি প্রিয়াংকাকে বোঝানোর চেষ্টা করলাম সে ঠিক বুঝতে পারল বলে মনে হলো না। তখন খাতা বের করে পুরোটা এঁকে বললাম, এই যে ক্ষেত্রটা দেখছ এটা খুব বিচিত্র খুব একটা ক্ষেত্র।
কেন?
আমি যদি তোমাকে বলি একটা কলম দিয়ে এর পরিসীমাটা আঁকো তুমি পারবে না। পৃথিবীর সমস্ত কলম দিয়ে আঁকার চেষ্টা করলেও পারবে না, কারণ এর পরিসীমা হচ্ছে অসীম! ইনফিনিটি?
প্রিয়াংকা বলল, তাই নাকী?
হ্যাঁ।
কিন্তু তোমাকে যদি বলি এর ভেতরের ক্ষেত্রফলটা রং করে দাও তাহলে তুমি একটা কলম দিয়ে ঘষে ঘষে রং করে ফেলতে পারবে! ক্ষেত্রফল হচ্ছে সসীম কিন্তু পরিধি হচ্ছে অসীম–কী অদ্ভুত দেখেছ?
বিষয়টা যে খুব অদ্ভুত সেটা প্রিয়াংকা প্রথমে ঠিক বুঝতে পারে নি। খানিকক্ষণ চেষ্টা করে তাকে বোঝাতে হলো। যখন সত্যি সত্যি বুঝতে পারল তখন সে এতো অবাক হলো বলার মতো নয়। একটু পরে পরে বলতে লাগলো, এটা কেমন করে সম্ভব? এটা কেমন করে সম্ভব?
আমি বললাম, খুব সম্ভব। তুমি নিজেই দেখছ।
প্রিয়াংকা খানিকক্ষণ আমার দিকে অবাক হয়ে তাকিয়ে থেকে বলল, তোর অঙ্ক করতে খুব ভাল লাগে?
আমি ইতস্তত করে বললাম, তা তো জানি না।
তুই বড় হয়ে গণিতবিদ হবি?
আমি হেসে ফেললাম, বললাম, ধুর!
প্রিয়াংকা ভাবল আমি বিনয় করছি, কিন্তু আমি যে দুই একদিনের মাঝে বাসা থেকে সারা জীবনের মতো পালিয়ে যাব কেউ আর আমার খোঁজ পাবে না সেটা আর বললাম না। বড় জোর একটা বেদে হয়ে পথেঘাটে সাপের খেলা দেখাব। আমার জীবনে এর থেকে বেশি আর কী হতে পারে? আমি জানি আমার কপালে এটা সিল মেরে লিখে দেওয়া আছে।
বাসা থেকে পালিয়ে যাবার জন্যে অনেক কষ্টে একটু একটু করে টাকাগুলো জমিয়েছিলাম, আমার তোষকের তলায় সেগুলো পেয়ে আম্মু নিয়ে গেছেন। আম্মু ধরে নিয়েছেন সেগুলো আমি চুরি করে এনেছি আর সেদিন রাত্রে ভাইয়ার রুমেও গিয়েছিলাম চুরি করতে। আম্মুর সন্দেহ পুরোপুরি মিথ্যা না আর সেটা চিন্তা করে আমি নিজের ভিতরে নিজে কেমন যেন ছোট হয়ে গেছি। আমার মনটা আসলে ভেঙ্গে গেছে, সত্যি সত্যি আমি বিশ্বাস করতে শুরু করেছি যে। আমি আসলে খারাপ ছেলে, আমি চোর। শুধু যে নিজেকে চোর মনে হয় তা না আমি কেমন যেন ভীতু হয়ে গেছি। আম্মুর হাতে সেদিন ওরকম মার খেয়ে আমার ভিতরে কেমন যেন পরিবর্তন হয়ে গেছে। যতক্ষণ বাসায় থাকি স্টোররুমে গুটিশুটি মেরে বসে থাকি, বাসার ভিতরে কোথাও আম্মুর গলার স্বর শুনলেই কেমন জানি চমকে উঠি। বুকের ভেতর ধুকপুক শুরু হয়ে যায়।
বাসা থেকে বের হলে আমি খানিকটা সাহস পাই। স্কুলে এলে খুব খারাপ লাগে না। প্রিয়াংকা মেয়েটা অনেকটা ম্যাজিকের মতো আমার মতো খারাপ ছেলের সাথেই সে কথাবার্তা বলে তাহলে অন্যদের সাথে তার কেমন বন্ধুত্ব হয়েছে সেটা আন্দাজ করা যায়। প্রিয়াংকার দেখাদেখি অনেক মেয়েই এখন সাহস করে ক্লাসের যেখানে ইচ্ছে সেখানে বসে যায়। মেয়েদেরকে সামনে বসতেই হবে সেই নিয়মটা আর নেই। রাজাকার স্যারের সেইটা নিয়ে মেজাজ খারাপ, কিন্তু কিছু বলতে পারেন না। আমাকে টি.সি. দিয়ে বিদায় করতে পারেন নাই সে জন্যে স্যার ভিতরে ভিতরে জ্বলেপুড়ে খাক হয়ে গেলেও কিছু করতে পরছেন না। স্যার বুঝে গেছেন প্রিন্সিপাল ম্যাডাম আমাদের পক্ষে।
প্রিয়াংকা মেয়েটা বেশ মজার, তার মাথার মাঝে একটা পাগলামোর ভাব আছে। সেদিন ক্লাসে এসে দেখি সে সবাইকে নিয়ে কী একটা ষড়যন্ত্র করছে। ষড়যন্ত্রটা খুব মজার। আজকে নাকী শিউলির জন্মদিন, তাই যখন শিউলী ক্লাসে আসবে তখন হঠাৎ করে সবাই একসাথে চিৎকার করে উঠবে, হ্যাপি বার্থডে! শুধু তাই না প্রিয়াংকা আর কয়েকজন মিলে মনে হয় শিউলির জন্যে গিফটও নিয়ে এসেছে। প্রিয়াংকা নিজে গিয়ে বাইরে দাড়িয়ে রইল, যখন দেখলো শিউলি আসছে তখন সে ভিতরে ছুটে এসে সবাইকে সাবধান করে দিলো। ক্লাসের সবাই যে যেখানে ছিল সেখানে দাড়িয়েই খুব স্বাভাবিক ভান করতে লাগলো। শিউলি কিছু জানে না, সে এসে তার ব্যাগ রেখে তার নিজের জায়গায় বসেছে। তখন কথা নাই বার্তা নেই হঠাৎ করে পুরো ক্লাসের সবাই মিলে বিকট সুরে চিৎকার করে উঠল, হ্যা-পি-বার্থ-ডে-শি-উ-লি!
শিউলি এমন ভাবে চমকে উঠল যে সেটা বলার মতো না! সবগুলি মেয়ে তখন নিজেরা হাত ধরাধরি করে শিউলিকে ঘিরে নাচতে লাগলো আর হ্যাপি বার্থডে গান গাইতে লাগলো! শিউলি চোখ বড় বড় করে সবার দিকে তাকিয়ে থাকে, লজ্জায় মনে হয় সে মরে যাচ্ছে, তার মুখের রঙ লাল নীল বেগুনি হতে থাকে! সবকিছু মিলে পুরো ব্যাপারটা ন্যাকামির চূড়ান্ত, কিন্তু ঠিক কী কারণ জানি না দেখে আমার ভালই লাগলো। শিউলি ক্লাসের সবচেয়ে লাজুক আর চুপচাপ মেয়ে, তার মনে হয় অনেকটা আমার মতো অবস্থা, বন্ধু বান্ধব বেশি নাই। তাকে নিয়ে এত হৈচৈ সে নিজেও বিশ্বাস করতে পারছে না।
গান গাওয়া শেষ হলে প্রিয়াংকা তার ব্যাগ খুলে শিউলির জন্যে একটা গিফটের প্যাকেট বের করলো। তার দেখা দেখি অন্যেরাও। কোনটাতে বই, কোনটাতে মাথার ক্লিপ, কোনটাতে কলম। কয়েকটা ছেলেও দেখি গিফট এনেছে, ছেলেরা মনে হয় গিফট কেনার ব্যাপারে বেশি সুবিধের না, চানাচুর না হয় চিপসের প্যাকেট কিনে এনেছে! শিউলি খুলে বের করা মাত্রই নিজেরাই কেড়ে নিয়ে খুলে সবাই মিলে খাওয়া শুরু করে দিল। আমি এসব হৈচৈ আনন্দ থেকে দূরে থাকি, আজকেও দূরে থেকে দেখলাম। দেখে ভালই লাগলো, মনে হলো সবাই মিলে খুব মজা করছে। প্রিয়াংকা মেয়েটা আসার আগে ছেলেরা আর মেয়েরা মিলে এক সাথে হৈচৈ করছে ব্যাপারটা চিন্তাই করা যেতো না।
বিকাল বেলা স্কুল থেকে বের হয়ে আসি হাঁটছি তখন হঠাৎ কোথা থেকে জানি প্রিয়াংকা ছুটে এসে আমার পাশাপাশি হাঁটতে লাগলো। আমাকে জিজ্ঞেস করলো, তোর বাসা কী এদিকে?
আমি হ্যাঁ না কিছু না বলে অস্পষ্ট একটা শব্দ করলাম। আমার বাসা কোথায় আমি সেটা কাউকে বলতে চাই না। স্কুল ছুটির পর আমি কোন দিনও বাসায় যাই না। রাস্তায় বের হয়ে ইতস্তত হাঁটাহাঁটি করে যখন অন্ধকার হয়ে যায় তখন চোরের মতো বাসায় ফিরে যাই। প্রিয়াংকা কী বুঝলো কে জানে নিজের মনে বকবক করতে লাগলো। আমি কোন কথা না বলে তার কথা শুনতে লাগলাম। মেয়েটা নিঃসন্দেহে একটা মজার মেয়ে, এমন সুন্দর করে কথা বলতে পারে যে শুনতে খুব মজা লাগে।
হাঁটতে হাঁটতে হঠাৎ সে দাঁড়িয়ে গেলো। আমি বললাম, কী হয়েছে?
প্রিয়াংকা ফিসফিস করে বলল, ঐ দেখ।
আমি প্রিয়াংকার দৃষ্টি অনুসরণ করে তাকিয়ে এমন কিছু অস্বাভাবিক জিনিস। দেখতে পেলাম না। জিজ্ঞেস করলাম, কী দেখব?
প্রিয়াংকা চাপা স্বরে বলল, বাচ্চা মেয়েটাকে দেখছিস না?
আমি তখন ধুলায় ধূসর চার-পাঁচ বছরের একটা বাচ্চা মেয়েকে দেখতে পেলাম। রাস্তার ধুলোয় পা ছড়িয়ে বসে আপন মনে খেলছে। রুক্ষ লাল জটা বাধা চুল, ময়লা একটা ফ্রক পরে আছে। প্রিয়াংকা আবার গলা নামিয়ে বলল, এই মেয়েটাকে খুঁজছি কয়দিন থেকে।
আমি অবাক হয়ে বললাম, কেন? এই মেয়ে কী করেছে?
কিছু করে নাই। মেয়েটার খুব শখ একটা লাল জামার।
তুমি কেমন করে জানো?
সেইদিন তার মায়ের সাথে বসেছিল তখন দেখেছে একটা ছোট মেয়ে লাল জামা পরে তার আম্মু-আব্বুর সাথে যাচ্ছে। তখন সে তার মাকে বলেছে, মা আমারে একটা লাল জামা কিনে দিবা? তার মা তখন কী করেছে জানিস?
কী করেছে?
ঠাস করে গালে একটা চড়। চড় দিয়ে বলে পেটের ক্ষিদায় জান বাঁচে না, লাল জামার শখ! মেয়ের শখ দেখো!
আমি বললাম, ও।
প্রিয়াংকা বলল, এত শক্ত একটা চড় খেয়েও কিন্তু মেয়েটা চোখের পানি ফেলে নাই। মায়ের দিকে ড্যাব ড্যাব করে তাকিয়ে রইল।
আমি আবার বললাম, ও!
প্রিয়াংকা তার ব্যাগ থেকে একটা প্যাকেট বের করে বলল, এই মেয়েটার জন্যে একটা লাল জামা কিনেছি। কয়দিন থেকে মেয়েটাকে খুঁজছি, আজকে পেয়ে গেলাম!
আমি অবাক হয়ে প্রিয়াংকার দিকে তাকিয়ে রইলাম। প্রিয়াংকা মুখ টিপে হেসে বলল, প্যাকেটটা খুলে মেয়েটা যখন দেখবে ভিতরে একটা লাল জামা কী খুশি হবে চিন্তা করতে পারিস?
মেয়েটা লাল জামাটা পেয়ে কতটুকু খুশি হবে জানি না, কিন্তু লাল জামার প্যাকেটটা দেয়ার জন্যে এই ছোট নোংরা বাচ্চাটাকে দেখে প্রিয়াংকা যে অসম্ভব। খুশি হয়ে উঠেছে, সে বিষয়ে কোন সন্দেহ নেই। প্রিয়াংকা প্যাকেটটা হাতে। নিয়ে বাচ্চাটার কাছে এগিয়ে গিয়ে ডাকলো, এই যে, শুনো।
বাচ্চা মেয়েটা চোখ তুলে তাকালো, মনে হলো একটু ভয়ে ভয়ে।
প্রিয়াংকা বলল, এই যে নাও। এইটা তোমার জন্যে।
মেয়েটা একটু ভয়ে ভয়ে প্যাকেটটা হাতে নিয়ে হঠাৎ বুকে চেপে ধরল, দেখে মনে হলো সে ভয় পাচ্ছে যে কেউ বুঝি তার কাছ থেকে এটা কেড়ে নেবে। প্রিয়াংকা তাকে অভয় দেবার জন্যে একটু হাসলো কিন্তু বাচ্চা মেয়েটা তারপরেও খুব অভয় পেলো বলে মনে হলো না। প্যাকেটটা বুকে চেপে ধরে রেখে বড় বড় চোখে প্রিয়াংকার দিকে তাকিয়ে রইল।
প্রিয়াংকা তখন সোজা হয়ে দাড়িয়ে আমার হাত ধরে টেনে বলল, আয়। যাই।
আমি নিচু গলায় বললাম, প্যাকেটটা খুলে কী করে দেখবে না?
নাহ।
কেন?
আমি সেটা কল্পনা করে দেখে নেব। কল্পনা করে দেখতে আরো বেশি মজা!
আমি প্রিয়াংকার সাথে হাঁটতে হাঁটতে বললাম, তুমি মাঝে মাঝেই এরকম করো?
প্রিয়াংকা মাথা নাড়ল, বলল, হ্যাঁ। আমি এটাকে বলি বিক্ষিপ্ত ভাবে আনন্দ বিতরণ। চিনি না জানি না সেরকম মানুষকে হঠাৎ করে কোনভাবে খুশি করে দেওয়া।
ব্যাপারটা নিঃসন্দেহে অসাধারণ, আমার সুন্দর করে কিছু বলা উচিত ছিল, কিন্তু আমি বললাম, ও।
প্রিয়াংকা বলল, তুই একটা জিনিস জানিস?
কী?
নিজেকে খুশি করা থেকে অন্যকে খুশি করার মাঝে অনেক বেশি আনন্দ!
আমি বললাম, ও!
প্রিয়াংকা একটা নিঃশ্বাস ফেলে বলল, তোর সাথে কথা বলে কোন মজা নেই। তুই শুধু একটা শব্দ জানিস–সেটা হচ্ছে ও!
আমি বোকার মতো আবার বলে ফেললাম, ও!
আর সেটা শুনে প্রিয়াংকা হি হি করে হাসতে শুরু করল।
রাত্রিবেলা হঠাৎ খুব একটা বিচিত্র ব্যাপার ঘটলো, আমাকে আম্মু ডেকে পাঠালেন। আমার বুকটা আতংকে ধ্বক করে উঠল, একবার মনে হলো দরজা খুলে পালিয়ে যাই। অনেক কষ্ট করে নিজেকে শান্ত করে স্টোররুম থেকে বের হয়ে ডাইনিং রুমে এলাম। আম্মু ভাইয়া আর আপুকে নিয়ে খাচ্ছেন, টেবিলে দুলি খালা খাবার সাজিয়ে দিয়েছে। ইলিশ মাছের বড় বড় পেটি লাল করে ভাজা হয়েছে। একসময় আমার খুব প্রিয় খাবার ছিল ইলিশ মাছ, শেষবার কবে ইলিশ মাছ খেয়েছি মনে করতে পারলাম না। ভাতগুলো কী সুন্দর, চিকন এবং ধবধবে সাদা। ডাইনিং টেবিলে প্লেট-গ্লাসগুলো সুন্দর করে সাজানো, পাশে ন্যাপকিন ভাজ করে রাখা।
আম্মু প্লেটে ভাত নিতে নিতে চোখের কোণা দিয়ে আমাকে দেখে মুখ কুঁচকালেন, বললেন, ছিঃ, তোর গায়ে দেখি বোটকা গন্ধ।
আমি লজ্জায় কুঁকড়ে গেলাম। আপু আর ভাইয়া কী সুন্দর কাপড় পরে খেতে বসেছে, আর আমি ময়লা খাটো একটা পায়জামার ওপরে একটা ময়লা শার্ট পরে আছি। শরীরে গন্ধ থাকতেই পারে। আম্মু বললেন, তোর পড়াশোনার কী খবর?।
আমি কোন কথা না বলে মাথা নিচু করে দাঁড়িয়ে রইলাম। আমার পড়াশোনার অবস্থা একেবারেই ভাল না, অঙ্ক ছাড়া আর কিছু পড়তে ইচ্ছে করে না। সেই অঙ্কেও পরীক্ষায় কোন নম্বর পাই না। স্যাররা যে নিয়মে করতে বলেন সেই নিয়মে না করলে নম্বর দেন না আর যদিও তাদের নিয়মে করি স্যাররা মনে করেন আমি নকল করেছি। প্রথম যখন আম্মু আমাকে ঘেন্না করতে শুরু করেছিলেন তখন আমার পুরো জগৎটা ভেঙ্গে টুকরো টুকরো হয়ে গিয়েছিল, এখন বেশ অভ্যাস হয়ে গিয়েছে। মেনেই নিয়েছি যে এটাই হবে। তবে পড়াশোনা করাটা অন্য একটা ব্যাপার কারো মন ভেঙ্গে গেলে পড়াশোনা করতে পারে না। আম্মু স্কুলের বেতনই দিতে চান না, অনেক কষ্ট করে ভাইয়াআপুকে বলে সেটা জোগাড় করতে হয়। স্কুলের বইও আমার নেই, কিছু পুরানো বইয়ের দোকান থেকে কিনেছি, কিছু ক্লাসের অন্য ছেলেমেয়ের কাছে থেকে চুরি করেছি। বইপত্র খাতা কলম না থাকলে মানুষ কেমন করে পড়ে? কাজেই আমি আম্মুর প্রশ্নের কোন উত্তর দিলাম না। চুপচাপ দাঁড়িয়ে রইলাম।
আম্মু ইলিশ মাছের পেটিগুলো ভাইয়া আর আপুর প্লেটে তুলে দিতে দিতে বললেন, কী হলো? কথার উত্তর দিস না কেন?
আমি এবারেও কিছু বললাম না, মাথাটা আরো নিচু করে ফেললাম।
আম্মু বললেন, পড়াশোনা করবি না কিছু না, চুরি-চামারি করে বেড়াবি আর আমি তোর পিছনে টাকা ঢালব সেটা হবে না। বুঝেছিস?
আমি মাথা নাড়লাম। আম্মু বললেন, শুনে রাখ, তুই যদি পাস করতে না পারিস তোর পড়াশোনা বন্ধ।
আমি আবার মাথা নাড়লাম, সত্যি কথা বলতে কী মনে মনে একটা স্বস্তির নিঃশ্বাস ফেললাম। পড়াশোনা যে আমার জন্যে নয় সেটা বেশ কিছুদিন হলো আমি বুঝে গেছি, শুধু সেটার জন্যে কষ্ট করার কোন মানে হয় না। যখন আব্বু বেঁচেছিলেন, যখন সবাই আমাকে আদর করতো তখন আমার কতো রকম স্বপ্ন ছিল। এখন আমার কোন স্বপ্ন নেই, সবচেয়ে বড় কথা সেটা নিয়ে কোন দুঃখও নেই।
আম্মু বললেন, যা সামনে থেকে।
আমি সুড়ুৎ করে আমার স্টোররুমে চলে এলাম।
রাত ঠিক দশটার সময় আমার অতিথি চলে এলো, আমি আজকাল নেংটি ইঁদুরটার জন্যে অপেক্ষা করে থাকি। ছোট ছোট লাফ দিয়ে বেশ নির্ভয়ে সে আমার হাতে উঠে কুটুর কুটুর করে তার রুটিটা খেতে শুরু করলো। আমি ফিসফিস করে বললাম, কী খবর মিচকি মিয়া?
নেংটি ইঁদুর আমার দিকে তাকিয়ে মাথা নাড়ল। আমি বললাম, মিচকি মিয়া। আজকে আমার জন্যে গুড নিউজ। আমার আর পড়াশোনা করতে হবে না! কী মজা, তাই না?
মিচকি মাথা নাড়লো, পড়াশোনা না করা যে অনেক আনন্দ সেটা সেও স্বীকার করে নিল। আমি বললাম, তার মানে বুঝেছিস? আমার বাসা থেকে পালানোর সময়টা এসে গেছে। একা একা থাকতে তোর মন খারাপ হবে। নাকী?
মিচকি আবার মাথা নাড়লো, আমি ধরে নিলাম তার মানে হচ্ছে হ্যাঁ। আমি বললাম, মন খারাপ করিস না। সব ঠিক হয়ে যাবে।
মিচকি রুটির প্রথম টুকরোটা শেষ করে দ্বিতীয় টুকরোর জন্যে এদিক সেদিক তাকাতে থাকে। আমি পকেট থেকে ছোট আরেকটা টুকরো বের করে তাকে ধরিয়ে দিলাম, সে সাথে সাথে গভীর মনোযোগ দিয়ে সেটা খেতে শুরু করলো। এইটুকু একটা প্রাণী কিন্তু তার পেটের সাইজটা মনে হয় খারাপ না!
আমি বললাম, তুই ইচ্ছে করলে আমার সাথে যেতে পারিস। আমার পকেটে থাকবি। ঘুমাবি। ঘুরে বেড়াবি আমার সাথে। যাবি?
মিচকি তার খাওয়া নিয়ে এতো ব্যস্ত ছিল যে আমার প্রশ্নের উত্তর দিতে বেশি আগ্রহ দেখালো না।
আমি পরের দিন সকাল এগারোটার সময় বাসা থেকে পালিয়ে গেলাম। সেদিনই যে বাসা থেকে পালাব সেটা আমি আগে থেকে ঠিক করি নাই। দিনটি ছুটির দিন, স্কুল কলেজ অফিস সবকিছু বন্ধ কাজেই সবাই বাসায়। ঘুম থেকে উঠতে একটু দেরি হয়েছে, বিছানায় শুয়ে শুয়ে আমি শুনতে পাচ্ছি অন্য সবাই উঠে গেছে, ব্যস্ত গলায় কথা বলতে বলতে ঘরের ভেতরে হাঁটাহাঁটি করছে। ভাইয়া আপু আর আম্মুর কথাবার্তা শুনে মনে হচ্ছিল তারা কোথাও যাবে তাই তাড়াহুড়ো করে রেডি হচ্ছে। সবাই যদি সারাদিনের জন্যে চলে যায় তাহলে খারাপ হয় না, পুরো বাসাটা তাহলে আমি পেয়ে যাব, এই ছোট স্টোররুমের বাইরেও আমি একটু নাড়াচাড়া করতে পারব।
আমি শুয়ে শুয়ে অপেক্ষা করছিলাম কখন সবাই বের হয়ে যায়, তখন হঠাৎ ভাইয়ার গলার স্বর শুনতে পেলাম, তপু, এই তপু।
আমি একটু চমকে উঠলাম, এই বাসাতেও থাকলেও সবাই এমন ভাব করতো যে আমি আসলে এখানে নেই। আজকে ভাইয়া আমাকে ডাকছে, স্বীকার করে নিচ্ছে যে আমি আসলে এই বাসায় আছি। ব্যাপারটা কী? আমি লাফিয়ে বিছানা থেকে উঠে স্টোররুম থেকে বের হয়ে এলাম। ভাইয়া তার ঘর থেকে আমাকে ডাকছে, আমি সাবধানে ঘরে ঢুকলাম। ভাইয়া বলল, তপু, দ্যাখ জুতো দুটি কী ময়লা হয়েছে। একটু পরিষ্কার করে দে দেখি।
ভাইয়া খুব স্বাভাবিক গলায় কথাটা বলল, যেন আমি সবসময় তার জুতো পরিষ্কার করে দিই। এই বাসায় আমার একটা নতুন জীবন শুরু হতে যাচ্ছেকাল রাতে আম্মু বলেছেন পরীক্ষায় পাস করতে না পারলে আমার পড়াশোনা বন্ধ, আজ সকালে ভাইয়া বলছে তার জুতো পরিষ্কার করে দিতে! আমি জুতো জোড়া তুলে নিলাম, একটা ন্যাকড়া দিয়ে মুছে মুছে জুতোগুলো পরিষ্কার করে ব্রাশ দিয়ে খুব সুন্দর করে কালি করে দিলাম। আগে কখনো জুতো কালি করি নাই কিন্তু ভবিষ্যতে করতে হবে না সেটা কে বলেছে? একটু প্র্যাকটিস থাকা মন্দ নয়!
ভাইয়া জুতোগুলো পরে বলল, বাহ্! একেবারে আয়নার মতো চকচকে বানিয়ে ফেলেছিস। ভেরি গুড।
আমি কিছু বললাম না। চুপচাপ দাঁড়িয়ে রইলাম। আম্মু ভাইয়া আর আপু সেজেগুজে বের হয়ে গেলো দশটার সময়, আমি বের হলাম এগারোটার সময়।
আমি দুলি খালাকে কিছু বলিনি কিন্তু দুলি খালা বুঝে গেলো। বুঝে গিয়েও দুলি খালা আমাকে থামানোর চেষ্টা করল না। আমি যখন আমার ব্যাগের ভিতরে আমার ময়লা কাপড়গুলো আর বীজ গণিতের বইটা ঢুকালাম তখন দরজার চৌকাঠ ধরে দুলি খালা দাড়িয়ে রইল। আমি যখন বের হয়ে যাচ্ছিলাম তখন দুলি খালা তার শাড়ির খুট থকে কয়েকটা দুমড়ানো-মোচড়ানো নোট বের করে আমার দিকে এগিয়ে দিল, বলল, নেও। তোমার কাছে রাখো।
আমি মাথা নেড়ে বললাম, না, দুলি খালা লাগবে না।
না লাগলেও রাখো।
আমি কোন কথা না বলে টাকাগুলো পকেটে রাখলাম। দুলি খালা বলল, সাবধানে থাকবা। তোমার কিন্তু খুব বড় বিপদ।
আমি কোন কথা বললাম না। দুলি খালা বলল, মানুযরে বিপদ-আপদ থেকে রক্ষা করে বাবা-মায়ের দোয়া। তোমার বাবা নাই। তোমার মা তোমার জন্যে দোয়া করে না। তোমার খুব বিপদ।
ম্যাডাম এতো সুন্দর করে কবিতাটা শোনাতে লাগলেন যে খঞ্জনা নামের সেই গ্রামের পুরো দৃশ্যটা আমাদের চোখের সামনে ভেসে উঠল। আমরা স্পষ্ট দেখতে পেলাম এই গ্রামটির ভেতর দিয়ে অঞ্জনা নামের নদীটি বয়ে যাচ্ছে আর সেই নদীর তীরে রঞ্জনা নামে একটা মেয়ে দাঁড়িয়ে আছে। সত্যি কথা বলতে কী গান কবিতা এইসব জিনিসকে সব সময় আমার কাছে ন্যাকামি টাইপের জিনিস বলে মনে হতো–যারা এগুলো করে তাদেরকে মনে হতো হাস্যকর একধরনের মানুষ। কিন্তু প্রিন্সিপাল ম্যাডামের মুখে কবিতাটা শুনে আমার সমস্ত ধারণাটাই পাল্টে গেলো, আমার মনে হতে লাগলো কবিতার মতো সুন্দর জিনিস পৃথবীতে আর কিছু নেই। প্রিন্সিপাল ম্যাডাম যে খুব সুন্দর করে আবৃত্তি করেন তা নয় কিন্তু কবিতার মাঝে এমনভাবে তার সমস্ত মনপ্রাণ ঢেলে দিয়েছিলেন যে কবিতাটা একেবারে অন্যরকম কিছু একটা হয়ে গেলো। কবিতাটা শেষ হবার পরও আমরা কেমন যেন ভ্যাবাচেকা খেয়ে বসে থাকলাম, আমাদের মনে হতে লাগল আমরা যদি কথা বলি তাহলে কিছু একটা নষ্ট হয়ে যাবে–সেই কিছু একটা যে কী আমরা কেউই সেটা ঠিক ধরতে পারছিলাম না।
প্রিন্সিপাল ম্যাডাম একটু হাসার চেষ্টা করে বললেন, অনেক দিন পর আজকে একটা কবিতা বললাম।
শিউলি বলল, আপনি এতো সুন্দর করে কবিতা বলেন ম্যাডাম!
শিউলি আমাদের ক্লাশের সবচেয়ে চুপচাপ মেয়ে, সে যে এভাবে নিজে থেকে কিছু বলবে আমরা বুঝতেই পারি নি, কিন্তু কথাটাকে একটুও অস্বাভাবিক মনে হলো না। আমরা সবাই শিউলির কথার সাথে সাথে মাথা নাড়লাম। প্রিন্সিপাল ম্যাডাম বললেন, আসলে আমি সুন্দর করে কবিতা বলি নি, কবিতাটাই খুব সুন্দর।
প্রিন্সিপাল ম্যাডাম হালকা পায়ে হেঁটে হেঁটে জানালার কাছে গিয়ে একবার বাইরে তাকিয়ে আবার ক্লাসের মাঝামাঝি এসে বললেন, কবি রবীন্দ্রনাথ ঠাকুর সারা পৃথিবীর সকল কবি সাহিত্যিক গীতিকার থেকে একটি বিষয়ে সবাইকে ছাড়িয়ে আছেন, সেটা কী কে বলতে পারবে?
মামুন হাত তুলে বলল, সাহিত্যে নোবেল প্রাইজ পেয়েছেন?
উঁহু। ম্যাডাম মাথা নাড়লেন, নোবেল প্রাইজ তো অনেকেই পেয়েছেন–সেটি নয়। অন্য কিছু আছে।
ক্লাসের সবাই মাথা চুলকাতে লাগলো তখন ম্যাডাম নিজেই বললেন, কবি রবীন্দ্রনাথ ঠাকুর একমাত্র মানুষ যার লেখা গান দুটি ভিন্ন ভিন্ন দেশের জাতীয় সঙ্গীত। একটি আমাদের বাংলাদেশের, আরেকটা ভারতবর্ষের।
আমি এটা জানতাম না, শুনে বেশ অবাক হয়ে গেলাম।
ম্যাডাম একটা নিঃশ্বাস ফেলে বললেন, আমাদের জাতীয় সঙ্গীত, আমার সোনার বাংলা আমি তোমায় ভালবাসি এটা এতো মধুর একটা গান, কিন্তু যতবার এই গানটা আমি শুনি ততবার চোখে পানি এসে যায়।
মৌটুসি জিজ্ঞেস করল, কেন ম্যাডাম?
প্রিন্সিপাল ম্যাডাম একটা নিঃশ্বাস ফেলে বললেন, জানি না কেন, মনে হয় মুক্তিযুদ্ধের সময় আমি ছোট ছিলাম, প্রতিদিন এই গানটা শুনতাম আর ভাবতাম কবে আমাদের দেশটা স্বাধীন হবে, সেইজন্যে এই গানটার জন্যে আমাদের মতো মানুষের অন্য রকম একটা মায়া।
প্রিন্সিপাল ম্যাডাম কিছুক্ষণ চুপচাপ দাড়িয়ে থেকে বললেন, মুক্তিযুদ্ধের সময় এই দেশে কী হয়েছিল তোমরা জানো?
অনেকে বলল, জানি। কয়েকজন বলল, না জানি না। বাকিরা চুপ করে রইল। আমাদের পাঠ্যবইয়ে মুক্তিযুদ্ধের যে কথাবার্তা লেখা আছে তার অনেকগুলো নাকী ভুয়া। প্রিন্সিপাল ম্যাডামকে সেটা জিজ্ঞেস করলে ইতো কিন্তু আমি ক্লাসে কখনো কোন স্যার-ম্যাডামকে কিছু জিজ্ঞেস করি না। খারাপ ছেলে হিসেবে একবার পরিচয় হয়ে যাবার পর আর কাউকে কিছু জিজ্ঞেস করা যায় না।
প্রিন্সিপাল ম্যাডাম একটা নিঃশ্বাস ফেলে বললেন, মুক্তিযুদ্ধের সময় এই দেশে অনেক কিছু হয়েছিল, কিন্তু কেউ যদি আমাকে জিজ্ঞেস করে কোন বিষয়টি সবচেয়ে বেশি হয়েছিল আমি কী বলব জানো?
ক্লাসের প্রায় সবাই জিজ্ঞেস করল, কী ম্যাডাম?
দুঃখ। প্রিন্সিপাল ম্যাডাম একটা দীর্ঘশ্বাস ফেলে বললেন, তখন এই দেশে এমন একটি পরিবার ছিল না যাদের কোন না কোন আপনজন মারা যায় নি। এই দেশের প্রত্যেকটা পরিবার, প্রত্যেকটা মানুষকে সেই মুক্তিযুদ্ধ স্পর্শ করেছিল।
প্রিন্সিপাল ম্যাডাম হেঁটে জানালার কাছে গিয়ে কয়েক মুহূর্ত জানালা দিয়ে বাইরে তাকিয়ে রইলেন, তারপর ঘুরে ক্লাসের দিকে তাকিয়ে বললেন, আমি একজন মাকে জানি যার ছেলেকে পাকিস্তান মিলিটারিরা মেরে ফেলেছিল। সেই মা তারপর থেকে যতদিন বেঁচে ছিল কোন দিন ভাত খায় নি, মৃত্যুর আগে ছেলেটা ভাত খেতে চেয়েছিল, তার জন্যে রান্না করে তার মা ভাত পাঠিয়েছিলেন, সেই ছেলেটা সেই ভাত খেতে পারে নি, সেজন্যে।
ঠিক কী কারণ জানি না আমার তখন হঠাৎ আমার নিজের মায়ের কথা মনে পড়ল। এখন যদি মুক্তিযুদ্ধের সময় হতো আর আমি যদি মুক্তিযুদ্ধে গিয়ে পাকিস্তান মিলিটারির হাতে ধরা পড়ে যেতাম আর পাকিস্তান মিলিটারি যদি আমাকে টর্চার করতো সেই খবরটা শুনে আম্মু কী করতেন? খুশি হতেন?
বিষয়টা চিন্তা করতে করতে আমি একটু অন্যমনস্ক হয়ে গেলাম। হঠাৎ শুনলাম জহুরুল দাড়িয়ে বলছে, আমার বড় চাচা মুক্তিযোদ্ধা ছিলেন। এখন রিটায়ার করেছেন। তারপর ইশতিয়াক দাঁড়াল, সে বলল, আমাদের পাশের বাসায় একজন মুক্তিযোদ্ধা থাকেন। নাঈমা বলল, আমার আগের স্কুলের অঙ্ক স্যার মুক্তিযোদ্ধা ছিলেন।
প্রিন্সিপাল ম্যাডাম নিশ্চয়ই সবার কাছে জানতে চাইছেন ক্লাসের ছেলে মেয়েদের পরিচিত কেউ মুক্তিযোদ্ধা আছে কীনা। অনেকেই বলল, আমিও ভাবলাম আমিও বলি যে আমার আব্বু মুক্তিযোদ্ধা ছিলেন, কিন্তু আমি কিছু বললাম না। কেউ প্রশ্ন না করলে নিজে থেকে কিছু বলার বিষয়টি আমি ভুলেই গিয়েছি।
প্রিন্সিপাল ম্যাডাম একটা বড় নিঃশ্বাস ফেলে বললেন, মুক্তিযোদ্ধাদের মাঝে যারা বেঁচে আছে এখন যদি তাদের দেখো দেখবে তাদের চুল পেকে গেছে। তাদের বয়স হয়ে গেছে। কিন্তু যারা মুক্তিযুদ্ধের সময় মারা গেছে তাদের কারো বয়স হয়নি, তাদের বয়সটা সতেরো আঠারো উনিশ বছরে আটকে গেছে। তারা আর কোন দিন বুড়ো হবে না, তারা অনন্তকাল কিশোর থাকবে। তরুণ থাকবে। কী আশ্চর্যের একটা ব্যাপার, তাই না?
আমরা কেউই ব্যাপারটা এভাবে চিন্তা করি নাই। সত্যিই তো একজন মানুষ যখন কম বয়সে মারা যায় তখন তার তো আর বয়স বাড়ে না। সে তো সারাজীবনই কম বয়সী থেকে যায়! মানুষটি বেঁচে থাকে না কিন্তু তার স্মৃতিটা বেঁচে থাকে। কী সাধারণ একটা ব্যাপারকে ইচ্ছে করলেই কী অসাধারণ ভাবে দেখা যায়। আমি এক ধরনের বিস্ময় নিয়ে প্রিন্সিপাল ম্যাডামের দিকে তাকিয়ে রইলাম।
প্রিন্সিপাল ম্যাডাম আমাদের দিকে তাকিয়ে থাকতে থাকতে হঠাৎ কেমন জানি অন্যমনস্ক হয়ে গেলেন, মনে হতে লাগলো আমাদেরকে দেখেও দেখছেন না। মনে হতে লাগলো অনেক দূরে কোথাও তাকিয়ে আছেন। খানিকক্ষণ সেভাবে তাকিয়ে থেকে আমাদের দিকে ফিরে তাকিয়ে আস্তে আস্তে বললেন, তোমাদেরকে একজন মুক্তিযোদ্ধার গল্প বলি। সত্যি গল্প।
একাত্তুর সালে যখন মুক্তিযুদ্ধ শুরু হয়েছে তখন ছেলেটা পড়ে ক্লাস টেনে। স্কুলের ছাত্র, তোমাদের থেকে দুই এক বছর বেশি বয়স হবে। এত ছোট ছেলের তো যুদ্ধে যাবার কথা না কিন্তু তবু সে বাসা থেকে পালিয়ে চলে গেলো যুদ্ধে।
তার একটি ছোট বোন ছিলো, পিঠাপিঠি ভাই-বোন তাই দুজনে শুধু ঝগড়া করতো। সত্যিকারের ঝগড়া না, পিঠাপিঠি ভাইবোনের ঝগড়া। কে মশারি টানাবে সেটা নিয়ে ঝগড়া। বইয়ের মলাট কে ছিঁড়ে ফেলল সেটা নিয়ে ঝগড়া, গল্প বই কে আগে পড়বে সেটা নিয়ে ঝগড়া।
ভাইটি যে রাতে বাসা থেকে পালিয়ে যুদ্ধে চলে গেলো সেদিনও বোন তার সাথে ঝগড়া করেছিল, একেবারে তুচ্ছ বিষয় নিয়ে ঝগড়া। তার প্রিয় কলমের নিব ভোঁতা করে ফেলা নিয়ে ঝগড়া। বোনটা তো আর জানতো না যে তার ভাই সেই রাতে যুদ্ধে চলে যাবে, তাহলে নিশ্চয়ই সে রাতে আর ঝগড়া করতো না!
যাই হোক, ছোট ছেলে অনেক কষ্ট করে বর্ডার পার হয়ে মুক্তিযোদ্ধাদের ক্যাম্পে গিয়েছে। এত ছোট ছেলে, কেউ তাকে যুদ্ধে নিতে চায় না, অনেক বুঝিয়ে-সুঝিয়ে সে মুক্তিযোদ্ধাদের একটা দলে ঢুকে পড়ল। তাদের সাথে ট্রেনিং নিয়ে সে দেশের ভেতরে গেরিলা যুদ্ধ শুরু করেছে।
আস্তে আস্তে দিন পার হতে থাকে। প্রথম দিকে মনে হচ্ছিল পাকিস্তান মিলিটারিদের বুঝি কেউ হারাতে পারবে না, কিন্তু যতই দিন যেতে শুরু করেছে ততই বোঝা যেতে শুরু করেছে এই দেশে তাদের দিন একেবারে হাতেগোনা। আগে যেখানে পাকিস্তান মিলিটারির ভয়ে কেউ ঘর থেকে বের হতো না, সেসব জায়গাতেও রাত্রি বেলা গেরিলা বাহিনী এসে আক্রমণ করে বসে।
এ রকম সময় সেই ছেলেটা তার দলের সাথে কাছাকাছি একটা এলাকায় এসেছে। কয়েকটা গেরিলা অপারেশান করে দলটি যখন ফিরে যাবে তখন ছেলেটা তার দলের কমান্ডারের কাছে বলল সে এক রাতের জন্যে তার বাসায় গিয়ে মা আর বোনের সাথে দেখা করতে চায়। কমান্ডার প্রথমে রাজি হচ্ছিলেন না, শেষে ছোট ছেলেটার মুখের দিকে তাকিয়ে তার মায়া হলো, তিনি অনুমতি দিলেন।
গভীর রাতে ছেলেটা তার বাসায় এসেছে। দরজায় টুকটুক শব্দ করছে, ঘুম ভেঙে মা অবাক হয়ে ভাবলেন, এতো রাতে অসময়ে কে এসেছে? দরজার ফাঁক দিয়ে তাকিয়ে ভয় পাওয়া গলায় বললেন, কে?
ছেলেটা ফিসফিস করে বলল, আমি, মা। মা দরজা খুলে ছেলেটাকে ঘরের ভেতর টেনে নিয়ে বুকে জড়িয়ে সে কী কান্না। শুধু শরীরে হাত বুলান আর ফিসফিস করে বলেন, তোর শরীরে কোথাও গুলি লাগে নি? কোথাও গুলি লাগে নি?
ছেলেটা হাসে আর বলে, মা, গুলি লাগলে আমি তোমার কাছে এলাম কেমন করে?
এতো রাতে কথাবার্তা শুনে বোনটিও জেগে উঠেছে। ভাইকে দেখে কী অবাক। তার এইটুকুন ভাই, এখন তার আঁকড়া ঝাকড়া উষ্কখুষ্ক চুল, রোদে পোড়া চেহারা, পিঠে ছোট স্টেনগান, একেবারে সত্যিকারের যোদ্ধা! ভাই বোনকে জিজ্ঞেস করল, তুই কী এখনো আমার ওপর রাগ করে আছিস? দেশ স্বাধীন হোক তখন আমি তোকে এক ডজন কলম কিনে দেব!
তার কথা শুনে বোনটি ভেউ ভেউ করে কেঁদে ফেলল। ভাইটি তখন তার মাথায় হাত বুলিয়ে ফিসফিস করে বলল, ধুর বোকা মেয়ে কাদিস না। দেখিস, দেখতে দেখতে দেশ স্বাধীন হয়ে যাবে–পাকিস্তানিরা পালিয়ে যাবার জায়গা পাবে না। বোনটা তখন লাজুক মুখে বলল, ভাইয়া আমি আমার সোনার বাংলা গানটা তুলতে পারি–হারমোনিয়ামে তোমাকে বাজিয়ে শোনাব? ভাইটি বলল, এতো রাতে সেটা বাজালে আশেপাশে সন্দেহ করতে পারে–যখন দেশ স্বাধীন হবে তখন তুই বাজিয়ে শোনাবি। ঠিক আছে?
এদিকে মা দৌড়াদৌড়ি করে রান্না বসিয়েছেন। ছেলের জন্যে গরম ভাত আর শিং মাছের ঝোল। ছেলের খুব প্রিয় খাবার শিং মাছ। রান্না যখন শেষের দিকে তখন হঠাৎ বাসার চারপাশে ধূপধাপ শব্দ, মানুষজন দৌড়াদৌড়ি করছে। ছেলেটি হাতের স্টেনগান হাতে নিয়ে জানালার ফাঁক দিয়ে তাকিয়ে নিচু গলায় বলল, মা, আমাকে যেতে হবে।
মা ভয় পাওয়া গলায় বললেন, কেন বাবা কী হয়েছে?
ছেলে বলল, রাজাকাররা বাসা ঘিরে ফেলেছে। আমাকে যদি বাসার ভেতরে পায় তোমাদের খুব বড় বিপদ হবে মা। মা ফিসফিস করে খোদাকে ডেকে বললেন, ইয়া মাবুদ ইয়া পরওয়ার দিগার, আমার ছেলেকে তোমার। হাতে দিলাম, তুমি তাকে রক্ষা করো–
ছেলে মাকে কদমবুসি করে বোনের মাথায় হাত বুলিয়ে স্টেনগান হাতে রাতের অন্ধকারে ঘর থেকে বের হয়ে গেলো।
প্রথমে কোন শব্দ নেই, তারপর হঠাৎ কয়েকজন মানুষের চিঙ্কার শোনা গেলো তারপর গুলির শব্দ। রাইফেল আর স্টেনগানের গুলি তারপর কোন শব্দ নেই। মা আর বোন জানালার পর্দা তুলে বাইরে তাকাল, দেখলো রাস্তার মাঝখানে কে যেন পড়ে আছে।
কিছু বোঝার আগে ছোট বোনটি দরজা খুলে অন্ধকারে ছুটে গেলো, গিয়ে দেখলো রাস্তার মাঝখানে উপুড় হয়ে পড়ে আছে তার ভাই। বোনটি খুব ধীরে ধীরে কাছে গিয়ে ভাইটির মাথাটি বুকে তুলে নিয়ে ফিসফিস করে ডাকল, ভাই।
ভাইটি তখন চোখ খুলে তাকালো। রাত্রের আবছা অন্ধকারে দুই ভাইবোন তখন একজন আরেকজনের দিকে তাকিয়ে রইল। ভাইটি তখন ফিসফিস করে কিছু একটা বলল, বোনটি শুনতে পেলো না। তাই সে মাথাটা আরো নিচু করে নিলো, শুনলো ভাই ফিসফিস করে বলছে, তুই আমাকে সোনার বাংলা গানটা শুনাবি?
বোন তখন তার চোখ মুছে তার ভাইয়ের মাথাটা কোলে নিয়ে আস্তে আস্তে আমার সোনার বাংলা গানটি গাইতে লাগলো। আস্তে আস্তে চারিদিক থেকে রাজাকাররা তাকে ঘিরে ফেলছিল কিন্তু সে তবু গানটি বন্ধ করল না। বোনটি গাইতেই লাগলো–গাইতেই লাগলো!
প্রিন্সিপাল ম্যাডামের গলা ধরে এলো। তিনি কিছুক্ষণ চুপ করে থেকে বললেন, মেয়েটির যখন গানটি শেষ হয়েছে তখন তার ভাইটি আর বেঁচে নেই। রাজাকাররা তাদের দুজনকে ঘিরে রেখেছিল কিন্তু কাছে আসতে সাহস পাচ্ছিল না। বোনটি তার ভাইয়ের মাথাটা কোলে নিয়ে বসেই রইল। বসেই রইল।
আমাদের কেউ বলে দেয় নি কিন্তু আমরা সবাই জানি সেই বোনটি হচ্ছে আমাদের প্রিন্সিপাল ম্যাডাম। আমরা তার দিকে তাকিয়ে সেই ছোট মেয়েটিকে স্পষ্ট দেখতে পেলাম।
বাসা থেকে পালিয়ে যাওয়াটা আরও কয়েকদিনের জন্যে পিছিয়ে দিতে হলো। স্কুল থেকে আমাকে টি.সি দিয়ে বের করে দেয়া হবে না সেটা আমি বুঝে গেছি। সেদিন যখন স্কুল ছুটি হবার পর বাসায় ফিরে যাচ্ছি তখন প্রিয়াংকা আমার কাছে ছুটে এসে বলল, তপু।
আমি বললাম, কী?
তুই দেখলি কী হলো?
অনেক দিন পর কেউ একজন আমার সাথে তুই তুই করে কথা বলল। আমি ভুলেই গিয়েছিলাম একজন যখন আরেকজনের সাথে আন্তরিকভাবে কথা বলে তখন কেমন লাগে। আমি আমার অবাক হওয়াটা গোপন রেখে বললাম, কেন কী হয়েছে?
তুই প্রিন্সিপাল ম্যাডামকে কী বলেছিলি মনে আছে?
কী?
রাজাকার স্যার রবীন্দ্রনাথের কবিতা পড়ান না, মুক্তিযুদ্ধ নিয়ে টিটকারি মারেন—
আমার মনে পড়ল, বললাম, ও, হ্যাঁ মনে আছে।
প্রিন্সিপাল ম্যাডাম ঠিক এগুলি নিয়ে কথা বলেছেন। রাজাকার স্যার দশ বছর ধরে যে সর্বনাশ করার চেষ্টা করেছেন প্রিন্সিপাল ম্যাডাম এক ঘণ্টায় সেটা ঠিক করে দিলেন। প্রিয়াংকা আনন্দে দাঁত বের করে আমার দিকে তাকিয়ে হাসলো।
আমার দিকে তাকিয়ে অনেকদিন কেউ হাসে নি, আমার কাছে বিষয়টা এমন বিচিত্র মনে হলো যে আমি ভ্যাবাচেকা খেয়ে প্রিয়াংকার দিকে তাকিয়ে রইলাম। প্রিয়াংকা বললাম, তোর কী হলো? এভাবে তাকিয়ে আছিস কেন?
আমি বলল, না কিছু হয় নাই।
প্রিয়াংকা বলল, প্রিন্সিপাল ম্যাডামের জন্যে কিছু একটা করতে হবে।
আমি বললাম, কী করবে? বলতে চেয়েছিলাম কী করবি? কিন্তু বলতে পারলাম না। কীভাবে কীভাবে জানি নিজের চারিদিকে একটা দেওয়াল তুলে ফেলেছি, কারো সাথে সহজ হতে পারি না।
প্রিয়াংকা বলল, এখনও ঠিক করি নাই। চিন্তা করছি।
প্রিয়াংকা মনে হয় চিন্তা করতে করতেই ব্যাগ ঝুলিয়ে চলে গেলো। আমিও স্কুল থেকে বের হয়ে রাস্তায় রাস্তায় হাঁটতে লাগলাম। অন্ধকার হবার আগে আমি কখনো বাসায় ফিরে যাই না।
সেদিন রাত্রিবেলা আমি একটা বিচিত্র কাজ করলাম। স্টোররুমে আমার বিছানায় গুটিশুটি মেরে বসে আমাদের বাংলা বইয়ে রবীন্দ্রনাথ ঠাকুরের কবিতাটা মুখস্থ করে ফেললাম। মোটামুটি বড় কবিতা কিন্তু দেখতে দেখতে মুখস্থ হয়ে গেলো। আমি যখন মনে মনে কবিতাটা আবৃত্তি করছি ঠিক তখন নেংটি ইঁদুরটা দরজার চৌকাঠের অন্যপাশ থেকে আমার দিকে উঁকি দিল। আমি মেঝেতে আঙুল দিয়ে ঠোকা দিয়ে ফিসফিস করে বললাম, এই মিচকি! এই!
নেংটি ইঁদুরটা আমার দিকে এগিয়ে এলো, আমি আমার পকেট থেকে ছোট ছোট রুটির টুকরো বের করে কাছাকাছি ছড়িয়ে দিলাম। নেংটি ইঁদুরটা একটু দূর থেকে সাবধানে আমাকে লক্ষ্য করে আস্তে আস্তে কাছে এসে একটা রুটির টুকরো সাবধানে সরিয়ে নিয়ে কুটুর কুটুর করে খেতে থাকে। আমি ফিসফিস করে জিজ্ঞেস করলাম, এই মিচকি? তোর কী কবিতা ভাল লাগে?।
নেংটি ইঁদুরটা আমার কথার উত্তর না দিয়ে তার দ্বিতীয় টুকরোটার জন্যে এগিয়ে এলো। আমি ফিসফিস করে বললাম, শুনবি কবিতাটা? নেংটি ইঁদুরটা তার মাথা তুলে সাবধানে আমার দিকে তাকালো, আমি সেটাকেই সম্মতির চিহ্ন হিসেবে ধরে নিয়ে বললাম, তাহলে শোন।
আমি তারপর ফিসফিস করে কবিতাটা আবৃত্তি করে শোনাতে থাকি। ডাইনিংরুমে তখন আম্মু আপু আর ভাইয়াকে নিয়ে খাচ্ছে। দুলি খালা টেবিলে খাবার নিয়ে যাচ্ছে, ফ্রিজ থেকে পানির বোতল বের করছে। আমি সবকিছুকে ভুলে গিয়ে আমার নেংটি ইঁদুরকে ফিসফিস করে কবিতা শোনাতে লাগলাম। কবি রবীন্দ্রনাথ ঠাকুর আমাকে দেখলে খুব অবাক হতেন নিশ্চয়ই!
নেংটি ইঁদুরটাকে ভুলিয়ে ভালিয়ে আমি আমার হাতের তালুতে তুলতে চেষ্টা করলাম কিন্তু সে রাজি হলো না। হাতের আঙুলগুলোর কাছাকাছি এসে সাবধানে গন্ধ শুকে এমন একটা ভাব করলো যে তার গন্ধটা পছন্দ হয় নি, তারপর লাফিয়ে লাফিয়ে চলে গেলো। এই নেংটি ইঁদুরের সময়ের জ্ঞান খুব বেশি, তার হাবভাব দেখেই মনে হচ্ছে কোথাও একটা জরুরি এপয়ন্টমেন্ট আছে, তাকে এখনই চলে যেতে হবে!
নেংটি ইঁদুরটা চলে যাবার পর আমি কিছু করার নেই বলে আমার বিছানায় শুয়ে পড়লাম। এখন মে মাস, ভ্যাপসা গরম। এই স্টোররুমের বিছানায় শুয়ে আমি এপাশ-ওপাশ করতে থাকি। আমার যখন ঘুম আসে না তখন আমি মাথার ভেতরে কোন একটা অঙ্ক করার চেষ্টা করি, তখন সময়টা বেশ কেটে যায়। ঘড়িতে ঠিক তখন সাড়ে দশটা বাজার একটা ঘণ্টা বাজলো তখন আমি চিন্তা করতে লাগলাম কতক্ষণ পর পর ঘড়ির ঘণ্টা আর মিনিটের কাটা ঠিক এক জায়গায় এসে হাজির হয়। ঘণ্টার কাঁটা প্রতি মিনিটে আধা ডিগ্রি যায় মিনিটের কাটা যায় ছয় ডিগ্রি। প্রথমবার ঘণ্টা আর মিনিটের কাঁটা এক জায়গায় থাকে ঠিক বারোটার সময়। এর পরের বার ঘণ্টা আর মিনিটের কাটা এক জায়গায় আসবে একটা বেজে সাড়ে পাঁচ মিনিটের দিকে। মিনিটের সঠিক সংখ্যাটা হচ্ছে ত্রিশকে সাড়ে পাঁচ দিয়ে ভাগ করলে যে সংখ্যা পাওয়া যায় সেটা। প্রতি ঘণ্টার পর এই সংখ্যার সমান সংখ্যক মিনিট সরে যেতে হবেসমস্যাটা আসলে একেবারে কঠিন না। একেবারে পানির মতো সোজা। সময় কাটানোর জন্যে আমার আরো কঠিন একটা সমস্যা দরকার।
একটা সমবাহু ত্রিভুজের প্রত্যেক বাহুর মাঝখানে যদি বাহুর তিন ভাগের এক ভাগ সমান একটা ত্রিভুজ বসানো হয় তাহলে কেমন হয়? সেই ত্রিভুজের মাঝখানে আরেকটা ছোট ত্রিভুজ, তার মাঝখানে আরেকটা এভাবে যদি বসানোই হতে থাকে তাহলে যে জিনিসটা তৈরি হবে তার পরিসীমা কতো? তার ক্ষেত্রফলইবা কতো? কিছুক্ষণের মাঝেই সমস্যাটা আমি মাথার মাঝে করে ফেললাম কিন্তু যে উত্তরটা পেলাম সেটা হলো খুব অদ্ভুত। ক্ষেত্রফল সসীম কিন্তু পরিসীমা অসীম। কী আশ্চর্য!
আমি বিছানা থেকে উঠে বসলাম, এটা একটা ভাল সমস্যা। এর পিছনে কিছুক্ষণ সময় কাটানো যায়। সমস্যাটা মাথার মাঝে করে ফেলা গেছে কিন্তু এটা সত্যি কীনা বোঝার জন্যে কাগজ-কলম লাগবে। আমি উঠে বসে আমার একটা খাতা আর কলম নিয়ে হিসেব করতে লাগলাম। ঠিক যখন মাঝামাঝি এসেছি আর দুটি লাইন করলেই পরিসীমাটি পেয়ে যাই তখন আমার বল পয়েন্ট কলমের কালিটা শেষ হয়ে গেল! আমার এতো মেজাজ খারাপ হলো যে বলার মতো নয়–ইচ্ছে হলো কলমটাকে কামড়ে খেয়ে ফেলি। কিন্তু বল পয়েন্ট কলম কামড়ে খেয়ে ফেললেও তো সেটা থেকে লেখা বের হবে না!
আমি আমার কাগজগুলো নিয়ে ছটফট করতে লাগলাম, সমস্যাটা শেষ করার জন্যে হাত নিশপিশ করতে লাগলো। ভাইয়া কিংবা আপুর কাছ থেকে একটা কলম চেয়ে আনা যায়, কিন্তু আম্মুর চোখে পড়ে গেলে সর্বনাশ হয়ে যাবে! সবাই ঘুমিয়ে যাবার পর খুব সাবধানে উঠে গিয়ে ভাইয়া কিংবা আপুর টেবিল থেকে একটা কলম নিয়ে আসা ছাড়া আর কোন সহজ উপায় নেই। তা হলে সকাল পর্যন্ত অপেক্ষা করতে হবে। বাসা থেকে পালিয়ে যাবার জন্যে অনেকদিন থেকে আমি একটু একটু করে টাকা-পয়সা জমানোর চেষ্টা করছি, সেখান থেকে দুটো টাকা নিয়ে একটা বল পয়েন্ট কলম কিনে ফেলা যাবে। কিন্তু এখন রাত সাড়ে দশটা-এগারোটার সময় আমার কিছুই করার নেই।
সবকিছু ভুলে গিয়ে ঘুমানোর চেষ্টা করা যায় কিন্তু আমি ঘুমাতে পারছি না। দেখাই যাচ্ছে আমি যে জিনিসটার পরিসীমা আর ক্ষেত্রফল বের করার চেষ্টা করছি তার মাঝে একটা বিচিত্র ব্যাপার রয়েছে। এর ক্ষেত্রফল অসীম কিন্তু পরিসীমা সসীম। এটা কীভাবে হতে পারে?
বিষয়টা ভাল করে দেখার জন্যে আমার ভেতরটা আঁকুপাকু করতে লাগলো। আমার দরকার একটা কলম বা পেন্সিল! আমি আমার বিছানা কাগজপত্র ভাল করে উল্টেপাল্টে দেখলাম, কোথাও আরেকটা কলম কিংবা পেন্সিল নাই। বহুদিন থেকে লেখাপড়া করি না, তাই থাকার কথাও না। কী করব বুঝতে না পেরে শুয়ে শুয়ে আমি ছটফট করতে লাগলাম।
রাত সাড়ে এগারোটার দিকে বাসার সব আলো নিভে গেল, তার মানে সবাই শুয়ে পড়েছে। তারপর আমি আরো কিছুক্ষণ সময় দিলাম, যখন মনে হলো সবাই ঘুমিয়ে পড়েছে তখন আমি সাবধানে আমার বিছানা থেকে উঠে পা টিপে টিপে ভাইয়ার ঘরের সামনে হাজির হলাম। খুব সাবধানে দরজাটা একটু খুলে ঘরের ভিতরে ঢুকে গেলাম। ঘরের ভেতর আবছা অন্ধকার, কোন কিছু দেখা যায় না। বাম পাশে বিছানায় ভাইয়া ঘুমাচ্ছে, পাশে টেবিলে তার বই খাতাপত্র। টেবিলের উপরে নিশ্চয়ই কলম পেন্সিল ছড়ানো থাকবে সেখান থেকে হাতড়ে একটা কলম খুঁজে নিতে হবে। আমি টেবিলের উপর হাত দিলাম, বই, কিছু কাগজ, গানের সিড়ি এরকম জিনিস ছড়িয়ে ছিটিয়ে আছে কিন্তু কোন কলম বা পেন্সিল নেই। আমি দুই পাশে হাত বুলাতে থাকি, অন্ধকারে দেখা যাচ্ছে না হঠাৎ করে হাত লেগে কিছু একটা পড়ে গেলো, টেবিল থেকে গড়িয়ে সেটা মেঝেতে পড়ে সশব্দে ভেঙ্গে যায়।
আমার হৃৎপিণ্ড হঠাৎ করে যেন থেমে গেলো। বিছানায় লাফ দিয়ে ভাইয়া উঠে বসেছে, ভয় পাওয়া গলায় চিল্কার করে উঠেছে, কে?
আমি কী করব বুঝতে পারলাম না। উপায় না দেখে ফিসফিস করে কাতর গলায় বললাম, ভাইয়া, আমি তপু।
ভাইয়া অবাক হয়ে বলল, তপু!
ততক্ষণে সর্বনাশ যেটা হবার সেটা হয়ে গেছে, পাশের ঘর থেকে আম্মু জিজ্ঞেস করেছেন, রাজীব, কী হয়েছে?
ভাইয়া বলল, কিছু না আম্মু।
কার সাথে কথা বলিস?
ভাইয়া ইতস্তত করে বলল, তপুর সাথে।
পাশের ঘরে আম্মু কিছুক্ষণ চুপ করে থাকলেন, তারপর আমি শুনতে পেলাম বিছানা থেকে নামছেন। আলো জ্বালালেন তারপর দরজা খুলে ভাইয়ার ঘরে এসে ঢুকলেন। ভাইয়ার ঘরে ঢুকে সুইচ টিপে আলো জ্বালালেন। তীব্র আলোয় আমার চোখ ধাঁধিয়ে গেলো। স্টোররুমে হঠাৎ করে আলো জ্বালালে তেলাপোকাগুলো যেমন কোথায় গিয়ে পালাবে বুঝতে পারে না, আমার অবস্থা হলো ঠিক সেরকম। আম্মুর সামনে আমি জবুথবু হয়ে দাড়িয়ে রইলাম, নিজেকে নিয়ে কোথায় লুকাবো আমি বুঝতে পারছিলাম না। এক পলকের জন্যে আম্মুর দিকে তাকিয়ে আমি মাথা নিচু করে দাড়িয়ে রইলাম, আম্মুর চোখ ধ্বকধ্বক করে জ্বলছে।
আম্মু জিজ্ঞেস করলেন, তুই এখানে কী করছিস?
আমি কী বলব বুঝতে পারলাম না। কিছু না বলে নিঃশব্দে দাঁড়িয়ে থাকাই মনে হয় সবচেয়ে নিরাপদ।
আম্মু আরও এক পা এগিয়ে এসে ধমক দিয়ে জিজ্ঞেস করলেন, কেন এসেছিস এখানে? আম্মু নিচের দিকে তাকালেন, আমার হাতে লেগে টেবিলে রাখা গ্লাসটা পড়ে ভেঙ্গে গেছে। শুধু যে গ্লাসটা ভেঙ্গেছে তা নয়, পানি পড়ে টেবিলে রাখা ভাইয়ার বই-কাগজপত্রও একটু ভিজে গেছে।
আম্মু আরও এক পা এগিয়ে এসে খপ করে আমার চুল ধরে একটা হ্যাচকা টান দিলেন, হিংস্র গলায় বললেন, কী করতে এসেছিস এই ঘরে?
আমি যন্ত্রণায় ছটফট করতে করতে বললাম, একটা কলম নিতে এসেছিলাম।
আম্মু আমাকে ধাক্কা দিয়ে সরিয়ে দিয়ে বললেন, কলম নিতে এসেছিস? কলম?
আমি মাথা নাড়লাম। আম্মু গলায় বিষ ঢেলে বললেন, আমার জ্ঞানের সাগর আইনস্টাইন রাত দুপুরে এসেছেন কলম চুরি করতে! আমার সাথে তুই ইয়ারকি মারতে এসেছিস? তুই ভাবছিস আমি জানি না তোর পড়াশোনার নমুনা? তুই কয় সাবজেক্টে পাস করিস আর কয় সাবজেক্টে ফেল করিস আমি সেটা জানি না ভেবেছিস?
আমি চুপ করে দাঁড়িয়ে রইলাম। আম্মু এদিক সেদিক তাকিয়ে চেয়ারে রাখা ভাইয়ার প্যান্ট থেকে তার বেল্টটা খুলে নিয়ে আমার দিকে এগিয়ে এলেন। চিৎকার করে বললেন, সত্যি করে বল কেন এসেছিস? কী চুরি করতে এসেছিস?
কথা শেষ করার আগেই বেল্টটা দিয়ে আম্মু সমস্ত শরীরের শক্তি দিয়ে আমাকে মারলেন, মনে হলো আমার চামড়া কেটে বেল্টটা শরীরের ভেতর ঢুকে গেলো। যন্ত্রনায় আমি নিজের অজান্তেই কেঁদে উঠলাম।
আমাকে কাঁদতে দেখে আম্মু মনে হয় আরো খেপে উঠলেন, বেল্টটা দিয়ে আমাকে নির্মমভাবে আরো কয়েকবার মেরে বললেন, বল তুই কী করতে এসেছিস? বল জানোয়ারের বাচ্চা জানোয়ার।
আমার কান্না আর আম্মুর চিৎকার শুনে ভাইয়া তার বিছানা থেকে নেমে এসেছে, আপুও তার ঘর থেকে চলে এসেছে। দুলি খালাও বের হয়ে এসেছেন। সবাই নিঃশব্দে আমার দিকে তাকিয়ে রইল, কেউ আমাকে বাঁচাতে এলো না। গরমের জন্যে আমার খালি গা, ময়লা খাটো একটা পায়জামা পরে আছি, ঠিকমতো গোসল করতে পারি না বলে গায়ে ময়লা, একমাথা ময়লা চুলে আমাকে নিশ্চয়ই দেখাচ্ছে হতচ্ছাড়া একজন মানুষের মতো। আমি জানি আমাকে দেখে কারো ভেতরে কোন মায়া হচ্ছে না, কোন করুণা হচ্ছে না। সবার ভিতরে এক ধরনের বিষ্ণা হচ্ছে, ঘেন্না হচ্ছে। একটা ঘেয়ো কুকুরকে যখন কেউ লাথি মারে, সেটা কেঁউ কেঁউ শব্দ করে পালিয়ে যায়, তখন সেই কুকুরটার জন্যে যেরকম মায়া হয় না, ঠিক সেরকম আমার জন্যেও কারো মায়া হচ্ছে না। আমার নিজেকে এতো ছোট, এতো জঘন্য মনে হতে লাগলো যে ইচ্ছে হলো মাটির তলায় ঢুকে যাই।
এক সময় আপু এগিয়ে এসে শুকনো গলা বলল, আম্মু তপু হয়তো আসলেই একটা কলমের জন্যে এসেছে। একটা কলম দিয়ে দাও। তারপর শুতে চলো। এতো চেঁচামেচি করলে তোমার শরীর খারাপ করবে।
আম্মু চিল্কার করে বললেন, তুই এই বদমাইশটার কথা বিশ্বাস করছিস? তুই জানিস এই বদমাইশটা একটা চোর? চুরি করতে এসেছে
আপু বলল, থাকুক আম্মু—
আম্মু বললেন, কেন থাকবে? একটা চোরকে আমি বাসায় পালব?
আপু কী বলবে বুঝতে পারল না, ঘুম ঘুম চোখে একটা হাই তুলে নিজের ঘরের দিকে রওনা দিল। আম্মু বললেন, আমি লিখে দিতে পারি এই বদমাইশটার ঘর সার্চ করলে বের হবে এটা কী কী জিনিস চুরি করে।
আপু আবার বলল, থাকুক আম্মু।
আম্মু বললেন, তুই আমার কথা বিশ্বাস করলি না? আয় আমার সাথে। তারপর আমার চুল ধরে হিড়হিড় করে আমাকে টেনে নিয়ে গেলেন আমার স্টোর রুমে। আমার ময়লা তোষকটা তার হাত দিয়ে ধরতে ঘেন্না হলো তাই পা দিয়ে সেটা ওল্টাতে শুরু করলেন। পালিয়ে যাবার জন্যে আমি অনেক দিন থেকে টাকা জমিয়ে যাচ্ছি–সত্যি কথা বলতে কী তার অনেকটুকু আমি আসলেই চুরি করেছি। কেউ যেন বুঝতে না পারে সেভাবে, অল্প অল্প করে। কখনো ভাইয়ার পকেট থেকে, কখনো আপুর ব্যাগ থেকে। বাসায় যখন কেউ নেই তখন ড্রেসিং টেবিলের উপর থেকে। এই সবগুলো টাকা আমি ঘরের কাগজে মুড়ে বিছানার নিচে লুকিয়ে রেখেছি, আম্মু পা দিয়ে সেটা বের করে ফেললেন। সাথে সাথে তার সারা মুখ আনন্দে চকচক করতে থাকে, ভাইয়া আর আপুকে ডেকে বললেন, দেখলি? দেখলি তোরা? আমি বলেছিলাম না এ চোর? দেখেছিস?
আপু আর ভাইয়া একবার টাকাগুলি দেখলো তারপর আমার দিকে তাকালো। আপু একটা নিঃশ্বাস ফেলে বলল, ছিঃ! তপু। ছিঃ! আপুর মুখের দিকে তাকিয়ে আমার মনে হলো আমি যেন এখনি মরে যাই।
আম্মু টাকাগুলো হাতে তুলে নিলেন, তারপর বেল্টটা হাতে নিয়ে আমার দিকে এগিয়ে এলেন। আমি আম্মুর মুখের দিকে তাকিয়ে নিশ্চিত মৃত্যু দেখতে পেলাম। আম্মু যখন আমার আমাকে মারতে শুরু করলেন আমি বৃথাই আমার হাত দিয়ে আমার মুখটা বাচাতে চেষ্টা করলাম।
দুলি খালা শেষ পর্যন্ত যদি আমাকে সরিয়ে না নিতেন তাহলে আম্মু মনে হয় সত্যিই শেষ পর্যন্ত আমাকে মেরে ফেলতেন। আমি প্রথমে কিছুক্ষণ চিৎকার করেছি, কিন্তু কিছুক্ষণের মাঝেই আমি আর চিৎকার করতে পারছিলাম না। আমি মেঝেতে পড়ে গেলাম, গলা দিয়ে গোঙ্গানোর মতো এক ধরনের শব্দ বের হতে লাগলো। আপু আর ভাইয়া অনেকবার এই দৃশ্য দেখেছে তারা কাছাকাছি বিষণ্ণ মুখে দাঁড়িয়ে রইল কিন্তু দুলি খালা একসময় আর সহ্য করতে পারল না, আম্মুকে ঠেলে একরকম জোর করে আমাকে সরিয়ে নিল।